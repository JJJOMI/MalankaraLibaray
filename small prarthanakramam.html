<!DOCTYPE html>
<html lang="en">
<head>
    <meta charset="UTF-8">
    <meta name="viewport" content="width=device-width, initial-scale=1.0">
    <title>small prarthanakramam</title>
</head>
<style>
	/** RUBRICS */
code {
  font-size: 0.875em;
  color: rgb(224, 50, 108);
  font-style: italic;
  text-align: center;
}
/** Main Heading */
h1 {
  color: rgb(2, 2, 24);
  margin-top:2%;
  font-size: large;
  text-align: center;
}
/** Sub Heading */
h2 {
  color: rgb(224, 50, 108);
  margin-top: 4%;
  font-size: medium;
  text-align: center;
}

/** Celebrant */
h3 {
  font-size:small;
}

/** Deacon */
h4 {
  color: skyblue;
  font-size:smaller;
}

h5 {
  
  font-size: 1.075em;
}
p{
    font-size: smaller;
}
blockquote {
  color: darkorange;
  font-style: italic;
  font-size:x-small;
  text-align: center;
}
article {
  color: navy;
}

body {
    font-family: 'malayalam', sans-serif;
    margin-left: 55px;
}
pre {
    overflow-x: auto;
            white-space: pre-wrap;
            word-wrap: break-word;
}
</style>
<body>
<h1>മലങ്കര സുറിയാനി കത്തോലിക്കാ സഭ</h1>

<h1>പ്രാര്‍ത്ഥനക്രമം</h1>

<h2>സന്ധ്യ</h2>
<h2>ആരംഭം</h2>
<p>
    … പിതാവും പുത്രനും പരിശുദ്ധറൂഹായുമായ സത്യേക ദൈവത്തിന്റെ തിരുനാമത്തില്‍ ആമ്മീന്‍.
തന്റെ മഹത്ത്വത്താല്‍ ആകാശവും ഭൂമിയും നിറഞ്ഞിരിക്കുന്ന ബലവാനായ ദൈവംതമ്പുരാന്‍ പരിശുദ്ധന്‍, പരിശുദ്ധന്‍, പരിശുദ്ധന്‍ ഉയരങ്ങളില്‍ ഊശാന.
ദൈവമായ കര്‍ത്താവിന്റെ തിരുനാമത്തില്‍ വന്നവനും വരുവാനിരിക്കുന്നവനും ആയവന്‍ വാഴ്ത്തപ്പെട്ടവനാകുന്നു. ഉയരങ്ങളില്‍ സ്തുതി.
</p>
<h2>കൗമാ</h2>
<p>
 <pre>
	ദൈവമേ, നീ പരിശുദ്ധനാകുന്നു. 
    ബലവാനേ, നീ പരിശുദ്ധനാകുന്നു.
    മരണമില്ലാത്തവനേ, നീ പരിശുദ്ധനാകുന്നു.
    ഞങ്ങള്‍ക്കുവേണ്ടി ♱ ക്രൂശിക്കപ്പെട്ടവനേ ഞങ്ങളോട് കരുണ ചെയ്യണമേ. 
</pre>  <code>(മൂന്നു പ്രാവശ്യം)</code>
</p>

<p>
    ഞങ്ങളുടെ കര്‍ത്താവേ, ഞങ്ങളോടു കരുണ ചെയ്യണമേ. ഞങ്ങളുടെ കര്‍ത്താവേ, കൃപയുണ്ടായി ഞങ്ങളോട് കരുണചെയ്യണമേ. ഞങ്ങളുടെ കര്‍ത്താവേ ഞങ്ങളുടെ ശുശ്രൂഷയും പ്രാര്‍ത്ഥനകളും കൈക്കൊണ്ട് ഞങ്ങളോട് കരുണ ചെയ്യണമേ.
    ദൈവമേ, നിനക്കു സ്തുതി. സ്രഷ്ടാവേ നിനക്കു സ്തുതി. പാപികളായ അടിയാരോട് കരുണചെയ്യുന്ന മിശിഹാ രാജാവേ, നിനക്കു സ്തുതി. ബാറെക്‌മോര്‍.
    സ്വര്‍ഗസ്ഥനായ ഞങ്ങളുടെ പിതാവേ, നിന്റെ തിരുനാമം പരിശുദ്ധമാക്കപ്പെടണമേ. നിന്റെ രാജ്യം വരണമേ. നിന്റെ തിരുവിഷ്ടം സ്വര്‍ഗത്തിലെപ്പോലെ ഭൂമിയിലും ആകണമേ. ഞങ്ങള്‍ക്കാവശ്യമുള്ള അപ്പം ഇന്ന് ഞങ്ങള്‍ക്കു തരണമേ. ഞങ്ങളുടെ കടക്കാരോട് ഞങ്ങള്‍ ക്ഷമിച്ചതുപോലെ ഞങ്ങളുടെ കടങ്ങളും പാപങ്ങളും ഞങ്ങളോടു ക്ഷമിക്കണമേ. പരീക്ഷയിലേക്ക് ഞങ്ങളെ പ്രവേശിപ്പിക്കരുതേ. പിന്നെയോ ദുഷ്ടനില്‍ നിന്ന് ഞങ്ങളെ രക്ഷിച്ചുകൊള്ളണമേ. എന്തെന്നാല്‍ രാജ്യവും ശക്തിയും മഹത്ത്വവും എന്നേക്കും നിനക്കുള്ളതാകുന്നു. ആമ്മീന്‍.
    കൃപ നിറഞ്ഞ മറിയമേ, നിനക്ക് സമാധാനം. നമ്മുടെ കര്‍ത്താവ്, നിന്നോടുകൂടെ. നീ സ്ത്രീകളില്‍ അനുഗ്രഹിക്കപ്പെട്ടവളാകുന്നു. നിന്റെ ഉദരഫലമായ നമ്മുടെ കര്‍ത്താവ് യേശുമിശിഹാ വാഴ്ത്തപ്പെട്ടവനാകുന്നു. വിശുദ്ധ മറിയമേ, തമ്പുരാന്റെ അമ്മേ, പാപികളായ ഞങ്ങള്‍ക്കുവേണ്ടി, ഇപ്പോഴും എപ്പോഴും ഞങ്ങളുടെ മരണസമയത്തും തമ്പുരാനോട് അപേക്ഷിച്ചുകൊള്ളണമേ. ആമ്മീന്‍.
</p>

<h2>മാര്‍ ബാലായിയുടെ അപേക്ഷ</h2>
<p>
    അനുഗ്രഹങ്ങള്‍ നിറഞ്ഞിരിക്കുന്നവനേ, അനുകൂലത്തിന്റെ ദിവസത്തില്‍ നിന്റെ സൃഷ്ടിയെ നീ പുത്തനാക്കി അനുകൂലമാക്കണമേ.
    കര്‍ത്താവേ, നിന്നിലുള്ള ആശ്രയത്തോടുകൂടെ മരിച്ച് നിന്റെ വരവിനായി നോക്കിപ്പാര്‍ക്കുന്ന ഞങ്ങളുടെ മരിച്ചുപോയവരെ ആശ്വസിപ്പിച്ചു പുണ്യപ്പെടുത്തണമേ.
    അബ്രഹാമിന്റെയും ഇസഹാക്കിന്റെയും യാക്കോബിന്റെയും മടിയില്‍ അവരെ പാര്‍പ്പിക്കണമേ.
    വന്നവനും വരുവാനിരിക്കുന്നവനും മരിച്ചവരെ അനുകൂലമാക്കുന്നവനും ആയവന്‍ വാഴ്ത്തപ്പെട്ടവനാകുന്നു എന്ന് ശരീരങ്ങളും ആത്മാക്കളും ശരിയായി അട്ടഹസിക്കുമാറാകണമേ. ആമ്മീന്‍.
</p>
<h2>പ്രാര്‍ത്ഥന *</h2>
<p>
    മോറാനേശുമിശിഹാ! നിന്റെ കരുണയുടെ വാതില്‍ ഞങ്ങളുടെ നേരെ അടയ്ക്കരുതേ.
    കര്‍ത്താവേ, ഞങ്ങള്‍ പാപികളാകുന്നു എന്ന് ഞങ്ങള്‍ ഏറ്റുപറയുന്നു. ഞങ്ങളോട് കരുണയുണ്ടാകണമേ.
    കര്‍ത്താവേ, നിന്റെ മരണത്താല്‍ ഞങ്ങളുടെ മരണം മാഞ്ഞുപോകുവാനായി നിന്റെ സ്‌നേഹം നിന്റെ ഇടത്തില്‍ നിന്നു ഞങ്ങളുടെ അടുക്കലേക്ക് നിന്നെ    ഇറക്കിക്കൊണ്ടുവന്നു. ഞങ്ങളോടു കരുണ ചെയ്യണമേ. ആമ്മീന്‍ 
</p>



<h2>സൂത്താറാ</h2>
<h2>ആരംഭവും കൗമായും</h2>
<h2>അപേക്ഷ</h2>
<p>
    കരുണയുള്ള ദൈവമേ, നിന്റെ വാതിലില്‍ ഞങ്ങളുടെ അപേക്ഷയുടെ സ്വരം മുട്ടുന്നു. നിന്നെ വന്ദിക്കുന്നവരുടെ ആവശ്യങ്ങള്‍ നീ മുടക്കരുതേ. ദൈവമേ, ബലഹീനരായ ഞങ്ങളുടെ സഹായത്തിന് നിന്നെ ഞങ്ങള്‍ വിളിക്കുന്നു. നല്ലവനേ, ഞങ്ങളുടെ അപേക്ഷയുടെ സ്വരം കേട്ട് കരുണയുണ്ടായി ഞങ്ങളുടെ യാചനകള്‍ നല്‍കണമെ. 	ആമ്മീന്‍.
</p>
<h2>മാര്‍ അപ്രേമിന്റെ ബോവൂസോ</h2>
<h5>
	<pre>

1.കര്‍ത്താവേ, കൃപ ചെയ്യണമേ
കൈക്കൊണ്ടടിയാരുടെ കര്‍മ്മം
പൊറുതി അയച്ചരുളണമേ നിന്‍-
അറയീന്നലിവുമനുഗ്രഹവും.
  2.നിദ്രവെടിഞ്ഞിട്ടുണര്‍വൊടു ഞാന്‍
  നിന്‍മുന്‍ നില്ക്കാറാകണമേ
  വീണ്ടുമുറങ്ങിലതില്‍ പാപം
  തീണ്ടുകയും ചെയ്യരുതേ ഞാന്‍.
3.അക്രമമുണര്‍വ്വില്‍ ചെയ്യാതെ
കാക്കണമേ നാഥാ കൃപയാല്‍
നിദ്രയില്‍ ഞാന്‍ പാപം ചെയ്കില്‍
നിന്‍ കൃപ മോചനമരുളണമേ.
  4.എളിമയെഴും നിന്‍ …കുരിശിനെയോര്‍-
  ത്തേകണമടിയനു സുഖനിദ്ര
  മായാരൂപക്കാഴ്ചകളില്‍
  പായാതെന്നെ രക്ഷിക്ക.
5.സ്വച്ഛന്ദമുറങ്ങുന്നേരം
ദുശ്ചിന്തകള്‍ ദുഷ്ടന്മാരും
എന്നെ വന്നു ഭരിക്കായ്‌വാന്‍
ഈരാവില്‍ കാക്കണമെന്നെ.
  6.എന്‍ദേഹമശേഷം കാപ്പാ-
  നേകുക വെളിവിന്‍ ദൂതനെ നീ
  നിന്‍മെയ് ഞാന്‍ ഭക്ഷിച്ചതിനാല്‍	
  ദുര്‍മ്മോഹേ വീഴരുതേ ഞാന്‍.
7.ആശ്വാസത്തൊടുറങ്ങുമെനി-
ക്കാവുക നിന്‍ രക്തം കാവല്‍
ഈ നിന്‍ സദൃശ്യമതാം സൃഷ്ടി-
ക്കേകണമേ നീ സ്വാതന്ത്ര്യം.
  8.നിന്‍ കൈവേലയതാം മെയ് മേല്‍
  നിന്റെ വലംകൈമേവണമേ
  പരിചയ്‌ക്കൊപ്പം കാക്കുകനിന്‍
  കരുണക്കോട്ട വളഞ്ഞെന്നെ.
9.മെയ്യിതുറങ്ങുമ്പോള്‍ കാവല്‍
ചെയ്യണമേ നിന്നുടെ ശക്തി
ആകണമേ നല്‍ധൂപം പോല്‍
എന്റെയുറക്കം തിരുമുമ്പില്‍.
  10.നിന്‍ മാതൃ പ്രാര്‍ത്ഥനയാലെന്‍
  ശയ്യയ്ക്കണയരുതേ ദുഷ്ടന്‍
  സാത്താനെന്നെ കൊല്ലായ്‌വാന്‍
  തിരുബലിയവനെ വിലക്കണമേ.
11.നിന്‍ വാക്കെന്നില്‍ നിവര്‍ത്തിക്ക
നിന്‍ കുരിശെന്നുയിര്‍ …കാത്തിടുക
എന്നെ താങ്ങിയ നിന്നന്‍പാല്‍
നിന്നെയുണര്‍വ്വില്‍ സ്തുതിചെയ്‌വാന്‍.
  12.നിന്നിഷ്ടം കേട്ടതിനെ ഞാന്‍
  അനുവര്‍ത്തിപ്പാന്‍ കര്‍ത്താവേ,
  നീതിയെഴുന്നൊരു രാവുമെനി-
  ക്കേകണമേ നല്‍ സന്ധ്യയതും.
13.വെളിവാം മിശിഹാ, രക്ഷക, നീ
വെളിവില്‍ത്തന്നെ നിന്‍വാസം
വെളിവിന്‍ പുത്രന്മാര്‍ നിന്നെ
ത്തന്നെ വന്ദിച്ചീടുന്നു.
  14.വെളിവില്‍ വസിക്കുന്നുലകത്തിന്‍
  രക്ഷകനാമീശോ സ്‌തോത്രം
  ഇഹപരലോകങ്ങളില്‍ നിന്റെ
  കൃപ ഞങ്ങളിലുണ്ടാകണമേ.
15.സ്‌തോത്രം സ്‌തോത്രം കര്‍ത്താവേ,
സ്‌തോത്രമതായിരമായിരമായ്
അനവധിയായ് സ്‌തോത്രം നാഥാ
കൃപവേണം ഞങ്ങളിലെന്നും.
  16.സ്‌തോത്രം മാലാഖകള്‍ ശുശ്രൂ-
  ഷിച്ചീറയര്‍ വന്ദിപ്പവനെ
  പ്രാര്‍ത്ഥനകേള്‍ക്കീറയരുടെയും
  മാലാഖകളുടെയും നാഥാ.
17.ത്രിതൈ്വകത്വവുമേകത്വ
ത്രിത്വവുമായി സ്ഥിതിചെയ്യും
പിതൃസുതപരിശുദ്ധാത്മാവാം
സതൈ്യകപരന്നായ് സ്‌തോത്രം.
  18.*ബലഹീനജന പ്രാര്‍ത്ഥനയെ
  കേള്‍പ്പവനും കാഴ്ചകള്‍പോലെ
  അനുതാപം പൂണ്ടവര്‍ കണ്ണീര്‍
  കൈക്കൊള്ളുന്നവനും സ്‌തോത്രം.
19.ഈറയര്‍ ശുശ്രൂഷിപ്പവനേ
മാലാഖകള്‍ വാഴ്ത്തുന്നവനേ
വൃക്ഷദലത്തിന്‍1 സംഖ്യയില്‍ മണ്‍-
മയര്‍ നിന്നെ സ്തുതി ചെയ്യുന്നു.	
   20.പിതൃസുത പരിശുദ്ധാത്മാവാം
   സതൈ്യകപരന്നായ് സ്‌തോത്രം
   ചെയ്തീടേണം നാം സത്യ-
   ജ്ഞാന വിവേകത്തൊടുകൂടി.
21.മൃതികരവിഷമാം പൊന്‍വെള്ളി-
ധനമയ്യോ നേടരുതേ നീ
തേടുക സുഖകരമുപദേശം
നിന്നെ നാഥന്‍ സ്‌നേഹിപ്പാന്‍.
   22.നാല്പതു നോമ്പതു നോല്‍ക്കുക നീ
   തീറ്റുക തീനില്ലാത്തവരെ
   ഈശായി2 സുതനൊപ്പം നീ
   പ്രാര്‍ത്ഥിക്കുക ദിനമേഴൂഴം.
23.നാല്പതു നാളിന്നുപവാസം
മൂശ കഴിച്ചേലിയാവും
നാഥന്‍ ശത്രുവിനെ വെന്നു
നാല്പതു നാളുപവാസത്താല്‍.
   24.കടല്‍ കുഴിയഗ്നിച്ചൂളകളില്‍
   നിന്നു കരേറിയ പ്രാര്‍ത്ഥനപോല്‍
   അടിയാരുടെ പ്രാര്‍ത്ഥനകള്‍ക്കും
   കൃപയാം വാതില്‍ തുറക്കണമേ.
25.പ്രാര്‍ത്ഥന കേട്ടീടുന്നവനേ
യാചന നല്കീടുന്നവനേ
പ്രാര്‍ത്ഥന കേട്ടു നിരപ്പായി
കൃപയാല്‍ യാചന നല്‍കണമേ.
കുറിയേലായിസ്‌സോന്‍, കുറി.... കുറി....
    </pre>
</h5>
<p>
    പരിശുദ്ധനായ ബാവാതമ്പുരാനേ, നിന്റെ പരിശുദ്ധ തിരുനാമത്താല്‍ ഞങ്ങളെ കാത്തുകൊള്ളണമേ. രക്ഷിതാവായ പുത്രന്‍തമ്പുരാനേ, നിന്റെ ജയമുള്ള തസ്ലീബായാല്‍ ഞങ്ങളെ മറച്ചുകൊള്ളണമേ. പരിശുദ്ധനായ റൂഹാതമ്പുരാനേ, ഞങ്ങളെ നിന്റെ അധിവാസത്തിനു ഭവനങ്ങളാക്കിത്തീര്‍ക്കണമേ. ഞങ്ങളുടെ ദൈവമായ കര്‍ത്താവേ, എല്ലാ സമയത്തും നിന്റെ ദൈവത്വത്തിന്റെ ചിറകുകളുടെ കീഴില്‍ ഞങ്ങളെ മറച്ചുകൊള്ളണമേ.	ആമ്മീന്‍.
</p>
<h2>സങ്കീര്‍ത്തനങ്ങള്‍ : 91, 121</h2>
<p>
    <pre>

അത്യുന്നതന്റെ മറയില്‍ ഇരിക്കുന്നവന്‍ ദൈവത്തിന്റെ നിഴലില്‍ മഹത്ത്വപ്പെടുന്നു. <br>
ഞാന്‍ ആശ്രയിച്ചിരിക്കുന്ന ദൈവം എന്റെ ശരണവും സങ്കേതസ്ഥലവുമെന്ന് കര്‍ത്താവിനെക്കുറിച്ചു നീ പറയുക. <br>
എന്തെന്നാല്‍, അവന്‍ വിരുദ്ധതയുടെ കെണിയില്‍നിന്നും വ്യര്‍ത്ഥസംസാരത്തില്‍നിന്നും നിന്നെ രക്ഷിക്കും.<br>
അവന്‍ തന്റെ തൂവലുകള്‍കൊണ്ട് നിന്നെ രക്ഷിക്കും. അവന്റെ ചിറകുകളുടെ കീഴില്‍ നീ മറയ്ക്കപ്പെടും. അവന്റെ സത്യം നിന്റെ ചുറ്റും ആയുധമായിരിക്കും.
നീ രാത്രിയിലെ ഭയത്തെയും പകല്‍ പറക്കുന്ന അസ്ത്രത്തെയും ഇരുട്ടില്‍ സഞ്ചരിക്കുന്ന വചനത്തെയും മദ്ധ്യാഹ്നത്തില്‍ വീശുന്ന കൊടും കാറ്റിനെയും ഭയപ്പെടുകയില്ല. <br>
നിന്റെ ഭാഗത്ത് ആയിരങ്ങളും നിന്റെ വലത്തുഭാഗത്ത് പതിനായിരങ്ങളും വീഴും. <br>
എങ്കിലും, അവ നിങ്കലേക്ക് അടുക്കുകയില്ല. എന്നാലോ നിന്റെ കണ്ണുകള്‍ കൊണ്ട് നീ കാണുക മാത്രം ചെയ്യും. ദുഷ്ടന്മാര്‍ക്കുള്ള പ്രതിഫലം നീ കാണും. <br>
എന്തെന്നാല്‍, തന്റെ വാസസ്ഥലം ഉയരങ്ങളില്‍ ആക്കിയ എന്റെ ശരണമായ കര്‍ത്താവ് നീയാകുന്നു.<br>
ദോഷം നിന്നോട് അടുക്കുകയില്ല. ശിക്ഷ നിന്റെ വാസസ്ഥലത്തിന് സമീപിക്കുകയുമില്ല.<br>
എന്തെന്നാല്‍, നിന്റെ സകല വഴികളിലും നിന്നെ കാക്കേണ്ടതിന് അവന്‍ നിന്നെക്കുറിച്ച് തന്റെ മാലാഖമാരോടു കല്പിക്കും.<br>
നിന്റെ കാലില്‍ നിനക്ക് ഇടര്‍ച്ച ഉണ്ടാകാതിരിക്കുവാന്‍ തങ്ങളുടെ ഭുജങ്ങളില്‍ അവര്‍ നിന്നെ വഹിക്കും. <br>
ഗോര്‍സോ സര്‍പ്പത്തെയും അണലിയെയും നീ ചവിട്ടും. സിംഹത്തെയും പെരുമ്പാമ്പിനെയും നീ മെതിക്കും. <br>
അവന്‍ എന്നെ അന്വേഷിച്ചതുകൊണ്ട് ഞാന്‍ അവനെ രക്ഷിക്കും. അവന്‍ എന്റെ നാമം അറിഞ്ഞതുകൊണ്ട് ഞാന്‍ അവനെ ബലപ്പെടുത്തും.<br>
അവന്‍ എന്നെ വിളിക്കും. ഞാന്‍ അവനോട് ഉത്തരം പറയും. ഞെരുക്കത്തില്‍ ഞാന്‍ അവനോടൂകൂടെ ഇരുന്ന് അവനെ ബലപ്പെടുത്തി ബഹുമാനിക്കും.<br>
ദീര്‍ഘായുസ്സുകൊണ്ട് ഞാന്‍ അവനെ തൃപ്തിപ്പെടുത്തി, എന്റെ രക്ഷ അവനെ ഞാന്‍ കാണിക്കും.<br>
<code>121</code> ഞാന്‍ പര്‍വ്വതത്തിലേക്ക് എന്റെ കണ്ണുകള്‍ ഉയര്‍ത്തും. എന്നെ സഹായിക്കുന്നവന്‍ എവിടെനിന്നു വരും.<br>
എന്റെ സഹായം ആകാശവും ഭൂമിയും സൃഷ്ടിച്ച കര്‍ത്താവിന്റെ സന്നിധിയില്‍ നിന്നാകുന്നു.<br>
അവന്‍ നിന്റെ കാല്‍ ഇളകുവാന്‍ സമ്മതിക്കുകയില്ല. നിന്റെ കാവല്‍ക്കാരന്‍ ഉറക്കം തൂങ്ങുകയുമില്ല.<br>
എന്തെന്നാല്‍, ഇസ്രായേലിന്റെ കാവല്‍ക്കാരന്‍ ഉറക്കം തൂങ്ങുന്നില്ല, ഉറങ്ങുന്നുമില്ല.<br>
നിന്റെ കാവല്‍ക്കാരന്‍ കര്‍ത്താവാകുന്നു. കര്‍ത്താവ്, തന്റെ വലത്തുകൈകൊണ്ട് നിനക്ക് നിഴലിടും.<br>
പകല്‍ സൂര്യനോ രാത്രിയില്‍ ചന്ദ്രനോ നിന്നെ ഉപദ്രവിക്കുകയില്ല.<br>
കര്‍ത്താവ്, സകല ദോഷങ്ങളില്‍നിന്നും നിന്നെ കാത്തുകൊള്ളും. അവന്‍ നിന്റെ ആത്മാവിനെ കാത്തുകൊള്ളും.<br>
കര്‍ത്താവ്, നിന്റെ ഗമനത്തെയും ആഗമനത്തെയും ഇതുമുതല്‍ എന്നേക്കും കാത്തുകൊള്ളും.<br>
ദൈവമേ, സ്തുതി നിനക്ക് യോഗ്യമാകുന്നു. ബാറെക്‌മോര്‍.
    </pre>
</p>
<h2>അപേക്ഷ</h2>
<p>

    കര്‍ത്താവേ, നിന്റെ കരുണയിന്‍ ചിറകുകളുടെ നിഴലിന്‍കീഴില്‍ ഞങ്ങളെ മറച്ച് ഞങ്ങളോട് കരുണചെയ്യണമേ.
    സകലവും കേള്‍ക്കുന്നവനേ, നിന്റെ കരുണയാല്‍ നിന്റെ അടിയാരുടെ അപേക്ഷ നീ കേള്‍ക്കണമേ.
	മഹത്ത്വമുള്ള രാജാവായി ഞങ്ങളുടെ രക്ഷകനായ മിശിഹാ സമാധാനപൂര്‍ണ്ണമായ സന്ധ്യയും പുണ്യമുള്ള രാവും ഞങ്ങള്‍ക്ക് തരണമേ.
	ഞങ്ങളുടെ കണ്ണുകള്‍ നിങ്കലേക്ക് നോക്കിക്കൊണ്ടിരിക്കുന്നു. ഞങ്ങളുടെ കടങ്ങളും പാപങ്ങളും നീ പരിഹരിച്ച് ഇഹവും പരവുമായ രണ്ടു ലോകങ്ങളിലും ഞങ്ങളോടു കരുണ ചെയ്യണമേ.
    കര്‍ത്താവേ, നിന്റെ കരുണ ഞങ്ങളെ മറച്ച് നിന്റെ കൃപ ഞങ്ങളുടെ മുന്‍പില്‍ നില്‍ക്കണമേ. നിന്റെ സ്ലീബാ ദുഷ്ടനില്‍നിന്നും അവന്റെ സൈന്യങ്ങളില്‍നിന്നും ഞങ്ങളെ കാത്തുകൊള്ളണമേ.
	ഞങ്ങള്‍ ജീവനോടിരിക്കുന്ന നാളുകള്‍ ഒക്കെയും നിന്റെ വലത്തുകൈ ഞങ്ങളുടെമേല്‍ ആവസിപ്പിക്കണമേ. 
    നിന്റെ സമാധാനം ഞങ്ങളുടെ ഇടയില്‍ വാഴുമാറാകണമേ. നിന്നോട് അപേക്ഷിക്കുന്ന ആത്മാക്കള്‍ക്ക് ശരണവും രക്ഷയും നീ നല്‍കണമേ.
    നിന്നെ പ്രസവിച്ച മറിയാമിന്റെയും നിന്റെ സകല പരിശുദ്ധരുടെയും പ്രാര്‍ത്ഥനയാല്‍ ദൈവമേ, ഞങ്ങളുടെ കടങ്ങള്‍ക്ക് പരിഹാരമുണ്ടാക്കി ഞങ്ങളോട് കരുണ ചെയ്യണമേ.
</p>
<h2>ക്രോബേന്മാരുടെ സ്തുതി</h2>
<code>(ഹെസ്‌ക്കിയേല്‍. 3:12)</code>
<p>
    <pre>
♱ കര്‍ത്താവിന്റെ ബഹുമാനം തന്റെ സ്ഥാനത്ത് എന്നേക്കും വാഴ്ത്തപ്പെട്ടതാകുന്നു.
♱ കര്‍ത്താവിന്റെ ബഹുമാനം തന്റെ സ്ഥാനത്ത് എന്നേക്കും വാഴ്ത്തപ്പെട്ടതാകുന്നു.
♱ കര്‍ത്താവിന്റെ ബഹുമാനം തന്റെ സ്ഥാനത്ത് എന്നേക്കും വാഴ്ത്തപ്പെട്ടതാകുന്നു.
വിശുദ്ധിയും മഹത്ത്വവുമുള്ള ത്രിത്വമേ, ഞങ്ങളോട് കരുണചെയ്യണമേ.
വിശുദ്ധിയും മഹത്ത്വവുമുള്ള ത്രിത്വമേ, ഞങ്ങളോട് കരുണചെയ്യണമേ.
വിശുദ്ധിയും മഹത്ത്വവുമുള്ള ത്രിത്വമേ, കൃപയുണ്ടായി ഞങ്ങളോട് കരുണ ചെയ്യണമേ.
നീ എന്നേക്കും വിശുദ്ധിയും മഹത്ത്വവുമുള്ളവനാകുന്നു.
നീ എന്നേക്കും വിശുദ്ധിയും മഹത്ത്വവുമുള്ളവനാകുന്നു.
നീ വിശുദ്ധിയുള്ളവനും നിന്റെ തിരുനാമം എന്നേക്കും വാഴ്ത്തപ്പെട്ടതുമാകുന്നു.
ഞങ്ങളുടെ കര്‍ത്താവേ, നിനക്കു സ്തുതി. 
ഞങ്ങളുടെ കര്‍ത്താവേ, നിനക്കു സ്തുതി. 
ഞങ്ങളുടെ ശരണവുമേ, എന്നേക്കും നിനക്കു സ്തുതി. ബാറെക്‌മോര്‍.
	</pre>
</p>
<h2>സ്വര്‍ഗ്ഗസ്ഥനായ ഞങ്ങളുടെ പിതാവേ...</h2>
<p>
	സ്വര്‍ഗസ്ഥനായ ഞങ്ങളുടെ പിതാവേ, നിന്റെ തിരുനാമം പരിശുദ്ധമാക്കപ്പെടണമേ. നിന്റെ രാജ്യം വരണമേ. നിന്റെ തിരുവിഷ്ടം സ്വര്‍ഗത്തിലെപ്പോലെ ഭൂമിയിലും ആകണമേ. ഞങ്ങള്‍ക്കാവശ്യമുള്ള അപ്പം ഇന്ന് ഞങ്ങള്‍ക്കു തരണമേ. ഞങ്ങളുടെ കടക്കാരോട് ഞങ്ങള്‍ ക്ഷമിച്ചതുപോലെ ഞങ്ങളുടെ കടങ്ങളും പാപങ്ങളും ഞങ്ങളോടു ക്ഷമിക്കണമേ. പരീക്ഷയിലേക്ക് ഞങ്ങളെ പ്രവേശിപ്പിക്കരുതേ. പിന്നെയോ ദുഷ്ടനില്‍ നിന്ന് ഞങ്ങളെ രക്ഷിച്ചുകൊള്ളണമേ. എന്തെന്നാല്‍ രാജ്യവും ശക്തിയും മഹത്ത്വവും എന്നേക്കും നിനക്കുള്ളതാകുന്നു. ആമ്മീന്‍.
</p>
	
<h2>കൃപനിറഞ്ഞ മറിയമേ, നിനക്ക് സമാധാനം...</h2>
<p>
    കൃപ നിറഞ്ഞ മറിയമേ, നിനക്ക് സമാധാനം. നമ്മുടെ കര്‍ത്താവ്, നിന്നോടുകൂടെ. നീ സ്ത്രീകളില്‍ അനുഗ്രഹിക്കപ്പെട്ടവളാകുന്നു. നിന്റെ ഉദരഫലമായ നമ്മുടെ കര്‍ത്താവ് യേശുമിശിഹാ വാഴ്ത്തപ്പെട്ടവനാകുന്നു. വിശുദ്ധ മറിയമേ, തമ്പുരാന്റെ അമ്മേ, പാപികളായ ഞങ്ങള്‍ക്കുവേണ്ടി, ഇപ്പോഴും എപ്പോഴും ഞങ്ങളുടെ മരണസമയത്തും തമ്പുരാനോട് അപേക്ഷിച്ചുകൊള്ളണമേ. ആമ്മീന്‍.
</p>
<h2>വിശ്വാസപ്രമാണം *</h2>
<p>
    സര്‍വ്വശക്തനായ പിതാവും, ആകാശത്തിന്റെയും ഭൂമിയുടെയും കാണപ്പെടുന്നവയും, കാണപ്പെടാത്തവയുമായ സകലത്തിന്റെയും സ്രഷ്ടാവുമായ സതൈ്യകദൈവത്തില്‍ ഞങ്ങള്‍ വിശ്വസിക്കുന്നു.
    ദൈവത്തിന്റെ ഏകപുത്രനും സര്‍വ്വലോകങ്ങള്‍ക്കും മുമ്പ് പിതാവില്‍നിന്ന് ജനിച്ചവനും, പ്രകാശത്തില്‍ നിന്നുള്ള പ്രകാശവും, സത്യദൈവത്തില്‍ നിന്നുള്ള സത്യദൈവവും, ജനിച്ചവനും സൃഷ്ടിയല്ലാത്തവനും, സാരാംശത്തില്‍ പിതാവിനോട് സമത്ത്വമുള്ളവനും, സര്‍വ്വ സൃഷ്ടിക്കും ഹേതുവായവനും, മനുഷ്യരായ ഞങ്ങള്‍ക്കും ഞങ്ങളുടെ രക്ഷയ്ക്കും വേണ്ടി, സ്വര്‍ഗ്ഗത്തില്‍ നിന്നിറങ്ങി ♱ പരിശുദ്ധ റൂഹായില്‍ നിന്നും, ദൈവമാതാവായ വിശുദ്ധ കന്യകമറിയാമില്‍ നിന്നും, ശരീരിയായിത്തീര്‍ന്ന് ♱ മനുഷ്യനായി പൊന്തിയോസ് പീലാത്തോസിന്റെ ദിവസങ്ങളില്‍ ഞങ്ങള്‍ക്കുവേണ്ടി ക്രൂശിക്കപ്പെട്ട് ♱ കഷ്ടതയനുഭവിച്ച്, മരിച്ച്, അടക്കപ്പെട്ട് തിരുമനസ്സായ പ്രകാരം മൂന്നാം ദിവസം ഉയിര്‍ത്തെഴുന്നേറ്റ്, സ്വര്‍ഗ്ഗത്തിലേക്ക് കരേറി, തന്റെ പിതാവിന്റെ വലത്തുഭാഗത്ത് ഇരുന്നവനും, ജീവനുള്ളവരെയും മരിച്ചവരെയും വിധിക്കുവാന്‍ വലിയ മഹത്ത്വത്തോടെ വീണ്ടും വരുവാനിരിക്കുന്നവനും, തന്റെ രാജ്യത്തിന് അവസാനമില്ലാത്തവനും, ഏക കര്‍ത്താവുമായ യേശുമിശിഹായിലും ഞങ്ങള്‍ വിശ്വസിക്കുന്നു.
    സകലത്തെയും ജീവിപ്പിക്കുന്ന കര്‍ത്താവും പിതാവില്‍ നിന്നും പുറപ്പെട്ട് പിതാവിനോടും, പുത്രനോടും കൂടെ വന്ദിക്കപ്പെട്ട് സ്തുതിക്കപ്പെടുന്നവനും, നിബിയന്മാരും ശ്ലീഹന്മാരും മുഖാന്തിരം സംസാരിച്ചവനും, ജീവനും, പരിശുദ്ധിയുമുള്ള ഏക റൂഹായിലും, കാതോലികവും, ശ്ലൈഹികവും, ഏകവും, വിശുദ്ധവുമായ സഭയിലും ഞങ്ങള്‍ വിശ്വസിക്കുന്നു.
    പാപമോചനത്തിനുള്ള മാമോദീസാ ഒന്ന് മാത്രമെ യുള്ളു എന്നു ഞങ്ങള്‍ ഏറ്റുപറഞ്ഞ്, മരിച്ചുപോയവരുടെ ഉയിര്‍പ്പിനും,  വരുവാനിരിക്കുന്ന ലോകത്തിലെ പുതിയ ജീവനുമായി ഞങ്ങള്‍ നോക്കിപ്പാര്‍ക്കുന്നു. ആമ്മീന്‍. 
   <br /> ബാറെക്‌മോര്‍ സ്തൗമെന്‍കാലോസ് 
    കുറിയേലായിസ്‌സോന്‍.
</p>
<h2>അപേക്ഷ</h2>
<p>
    * സത്യവാനായ ദൈവമേ, ഞങ്ങളെ രക്ഷിക്കണമേ. തിന്മകള്‍ ഒക്കെയില്‍നിന്നും ദോഷങ്ങള്‍ ഒക്കെയില്‍ നിന്നും തിന്മപ്പെട്ട മനഃസ്ഥിതിയില്‍നിന്നും വേശ്യാദോഷചിന്തകളില്‍ നിന്നും എല്ലാവിധ ശത്രുക്കളില്‍നിന്നും വഞ്ചനയുള്ള സ്‌നേഹിതരില്‍നിന്നും പിശാചുക്കളുടെ പരീക്ഷകളില്‍നിന്നും ദുഷ്ടമനുഷ്യരുടെ തിന്മകളില്‍നിന്നും അശുദ്ധ വികാരങ്ങളില്‍നിന്നും മ്ലേച്ഛമായ മോഹങ്ങളില്‍നിന്നും പൈശാചിക വിചാരങ്ങളില്‍നിന്നും തിന്മകരമായ സ്വപ്നങ്ങളില്‍നിന്നും ഒളിക്കപ്പെട്ട കെണികളില്‍നിന്നും വ്യര്‍ത്ഥവചനങ്ങളില്‍നിന്നും വന്‍ ചതിവുകളില്‍നിന്നും ഉത്തരിക്കേണ്ട കടങ്ങളില്‍നിന്നും ഇഹലോകത്തിനടുത്ത സകല പരീക്ഷകളില്‍നിന്നും കര്‍ത്താവേ, ഞങ്ങളെ നീ രക്ഷിച്ചുകൊള്ളണമേ.
    ക്രോധത്തിന്റെ ശിക്ഷകളില്‍നിന്നും പെട്ടെന്നുള്ള മരണത്തില്‍നിന്നും കോപത്തില്‍നിന്നും ദ്വേഷത്തില്‍നിന്നും മിന്നലുകളില്‍നിന്നും ഇടികളില്‍നിന്നും വസന്തകളില്‍നിന്നും കഠിന പീഡകളില്‍നിന്നും തീനരകത്തില്‍നിന്നും ചാകാത്ത പുഴുവില്‍നിന്നും കെടാത്ത തീയില്‍നിന്നും പല്ലുകടിയില്‍ നിന്നും കരച്ചിലില്‍നിന്നും കഷ്ടതരമായ ഭവിഷ്യത്തുകളില്‍ നിന്നും തിന്മപെട്ട നാഴികയില്‍നിന്നും ഉപദ്രവകരമായ എല്ലാ ശക്തികളില്‍നിന്നും കര്‍ത്താവേ, ഞങ്ങളെ രക്ഷിച്ചുകൊള്ളണമേ.
    ക്ഷാമത്തില്‍നിന്നും ഭയത്തില്‍നിന്നും പരിഭ്രമകരമായ എല്ലാറ്റില്‍നിന്നും അസഹ്യമായ ശിക്ഷകളൊക്കെയില്‍നിന്നും ''പോകുവിന്‍, നിങ്ങളെ ഞാന്‍ അറിയുന്നില്ല'' എന്നുള്ള തിരുവചനത്തില്‍നിന്നും നിന്നില്‍നിന്നും ഞങ്ങളെ അകറ്റുന്നതായ സകലത്തില്‍നിന്നും കര്‍ത്താവേ, ഞങ്ങളെ, നീ രക്ഷിച്ചുകൊള്ളണമേ.	ആമ്മീന്‍
    കുറിയേലായിസ്‌സോന്‍, കുറിയേലായിസ്‌സോന്‍, കുറിയേലായിസ്‌സോന്‍, ഞങ്ങളുടെ കര്‍ത്താവേ, ഞങ്ങളോട് കരുണ ചെയ്യണമേ; ഞങ്ങളുടെ കര്‍ത്താവേ, ദയ തോന്നി ഞങ്ങളോട് കരുണ ചെയ്യണമേ; ഞങ്ങളുടെ കര്‍ത്താവേ, ഉത്തരമരുളി, ഞങ്ങളോട് കരുണ ചെയ്യണമേ.
    ഞങ്ങളുടെ കര്‍ത്താവേ, നിനക്ക് സ്തുതി, ഞങ്ങളുടെ കര്‍ത്താവേ, നിനക്ക് സ്തുതി, ഞങ്ങളുടെ ശരണവുമേ, എന്നേക്കും നിനക്ക് സ്തുതി. ബാറെക്‌മോര്‍.
</p>
<h2>സ്‌തോത്രം *</h2>
<p>
    ദൈവമേ, നിനക്ക് സ്വീകാര്യമായ സ്തുതിയും സ്‌തോത്രവും നന്ദിപൂര്‍വ്വം അര്‍പ്പിക്കുവാന്‍ ഞങ്ങളെ അനുഗ്രഹിക്കണമേ.
    പിതാവായ ദൈവമേ, നീ ഞങ്ങളുടെ സ്രഷ്ടാവും സംരക്ഷകനുമാകയാല്‍ നിനക്ക് സ്‌തോത്രം.
    പുത്രനായ ദൈവമേ, നീ ഞങ്ങളുടെ രക്ഷകനും, പരിത്രാതാവും ആകയാല്‍ നിനക്ക് സ്‌തോത്രം.
    പരിശുദ്ധാത്മാവായ ദൈവമേ, നീ ഞങ്ങളെ ശുദ്ധീകരിക്കുന്നവനും പരിപാലിക്കുന്നവനുമാകയാല്‍ നിനക്ക് സ്‌തോത്രം.
    പരിശുദ്ധ ത്രിത്വമേ, വിശുദ്ധ കത്തോലിക്കാ സഭയ്ക്ക് നീ സ്വയം വെളിപ്പെടുത്തിയതിനാലും, അതിന്റെ മക്കളായി ഞങ്ങളെ അനുഗ്രഹിക്കുന്നതിനാലും നിനക്ക് സ്‌തോത്രം.
    ഈ ജീവിതത്തിലേക്ക് ഞങ്ങളെ കൊണ്ടുവന്നതിനാല്‍ സ്‌തോത്രം.
    നിന്റെ വിശുദ്ധരുടെ ഉത്തമ മാതൃകകള്‍ക്കും ദിവ്യോപദേശങ്ങള്‍ക്കുംവേണ്ടി സ്‌തോത്രം.
    നിന്നെ അറിയുകയും സ്‌നേഹിക്കുകയും സേവിക്കുകയും ചെയ്യുവാന്‍ തക്കതായ കൃപ ഞങ്ങള്‍ക്ക് തന്നിട്ടുള്ളതിനാല്‍ സ്‌തോത്രം.
    ഇന്നേദിവസം തൃക്കയ്യില്‍നിന്ന് ഞങ്ങള്‍ പ്രാപിച്ച എല്ലാ സഹായങ്ങള്‍ക്കുംവേണ്ടി സ്‌തോത്രം.
</p>
<h2>മദ്ധ്യസ്ഥത</h2>
<p>
    ഞങ്ങളുടെ മാതാപിതാക്കള്‍, സഹോദരസഹോദരികള്‍, ചാര്‍ച്ചക്കാര്‍, ഗുരുക്കന്മാര്‍, സ്‌നേഹിതര്‍, ഞങ്ങള്‍ക്ക് നന്മ ചെയ്തിട്ടുള്ളവര്‍ എന്നിവരെയെല്ലാം അനുഗ്രഹിക്കണമേ. ഈ ദേശത്തെയും ഭരണാധികാരികളെയും സര്‍വ്വജനങ്ങളെയും അനുഗ്രഹിക്കണമേ.
    സകല ജനങ്ങളെയും നിന്റെ സത്യത്തിലേക്കും രക്ഷയിലേക്കും ആകര്‍ഷിക്കണമേ. ഞങ്ങളുടെ അകത്തോലിക്കാ സഹോദരങ്ങളെ അനുസരണത്തിലേക്കും തിരുസഭയുടെ ഐക്യത്തിലേക്കും തിരിച്ചുവരുത്തണമേ. ലോകമാകെയുള്ള നിന്റെ തിരുസഭയെ അനുഗ്രഹിക്കണമേ. തിരുസഭയുടെ തലവനായ പരിശുദ്ധ (... ...) മാര്‍പാപ്പായെയും ഞങ്ങളുടെ സഭയുടെ തലവനും പിതാവുമായ മോറാന്‍ മോര്‍ ബസേലിയോസ് (... ...) കാതോലിക്കാ ബാവായെയും അനുഗ്രഹിക്കണമേ. ഞങ്ങളുടെ ഇടയനും മേല്‍പ്പട്ടക്കാരനുമായ അബൂന്‍ മോര്‍ (... ...) * മെത്രാപ്പോലീത്തയെയും സത്യവിശ്വാസികളായ എല്ലാ എപ്പിസ്‌ക്കോപ്പാമാരെയും അനുഗ്രഹിക്കണമേ.
    ഞങ്ങളുടെ എല്ലാ ഭദ്രാസനങ്ങളെയും, ഇടവകകളെയും, മിഷ്യനുകളെയും, വൈദികരെയും, വൈദിക വിദ്യാര്‍ത്ഥികളെയും, സന്യാസീസന്യാസിനികളെയും അനുഗ്രഹിക്കണമേ.
    എല്ലാ രോഗികളെയും ക്ലേശിതരെയും  പരദേശവാസികളെയും അനാഥരെയും ഭവനരഹിതരെയും തൊഴില്‍ രഹിതരെയും പ്രത്യേകമായും അനുഗ്രഹിക്കണമേ. 
    ഞങ്ങളുടെ വിദ്യാലയങ്ങളെയും ആതുരാലയങ്ങളെയും എല്ലാ സ്ഥാപനങ്ങളെയും അവയില്‍ പ്രവര്‍ത്തിക്കുന്നവരെയും അവയോട് ബന്ധപ്പെടുന്നവരെയും എല്ലാ കുടുംബാംഗങ്ങളെയും സകല ജനങ്ങളെയും അനുഗ്രഹിക്കണമേ.
    നിന്റെ കൃപകളാലും ഐശ്വര്യങ്ങളാലും ഞങ്ങള്‍ എല്ലാവരെയും ആശീര്‍വദിക്കണമേ.
    സമര്‍പ്പണം
    ഇന്നേദിവസം ഞങ്ങള്‍ ചെയ്തുപോയ തെറ്റുകളും പാപങ്ങളും ദയതോന്നി ഞങ്ങളോട് ക്ഷമിക്കണമേ.
    ഈ രാത്രിയില്‍ ഞങ്ങളെ കാത്തുകൊള്ളണമേ. ഈ രാത്രിയിലും ഞങ്ങളുടെ ജീവിതകാലം മുഴുവനും നിന്റെ കൃപയിലും വിശുദ്ധിയിലും ഞങ്ങളെ പാലിക്കണമേ.
    ഞങ്ങളുടെ ശിഷ്ടായുസ്സിനെയും ഞങ്ങളെത്തന്നെയും തിരുമുമ്പാകെ ഞങ്ങള്‍ സമര്‍പ്പിക്കുന്നു. ഞങ്ങളുടെ സമര്‍പ്പണം കൈക്കൊള്ളണമേ.
    പിതാവായ ദൈവമേ, നിന്റെ സ്‌നേഹവും പുത്രനായ ദൈവമേ, നിന്റെ കൃപയും പരിശുദ്ധാത്മാവായ ദൈവമേ, നിന്റെ സംസര്‍ഗ്ഗവും ആവാസവും ഇന്നും എന്നും ഞങ്ങള്‍ക്കുണ്ടാകണമേ.
    ദൈവമാതാവിന്റെയും സകല വിശുദ്ധരുടെയും പ്രാര്‍ത്ഥനാസഹായങ്ങളും അനുഗ്രഹങ്ങളും ഇപ്പോഴും എന്നേക്കും ഞങ്ങള്‍ക്കുണ്ടായിരിക്കണമേ.	ആമ്മീന്‍.
    വിശുദ്ധ മാതാവേ, ഈ രാത്രിയില്‍ ദൈവകൃപയിലും വിശുദ്ധിയിലും ഞങ്ങളെ കാത്തുകൊള്ളണമേ. ആമ്മീന്‍.
    ഞങ്ങളുടെ കാവല്‍മാലാഖമാരേ, ഈ രാത്രിയില്‍ ദൈവകൃപയിലും വിശുദ്ധിയിലും ഞങ്ങളെ കാത്തുകൊള്ളണമേ. ആമ്മീന്‍
    (എല്ലാവരും)
    എന്റെ ആത്മാവേ, കര്‍ത്താവിനെ സ്തുതിക്കുക. എന്നിലുള്ള സകലവുമേ, അവന്റെ പരിശുദ്ധ നാമത്തെ പുകഴ്ത്തുക.
    എന്റെ ആത്മാവേ, കര്‍ത്താവിനെ സ്തുതിക്കുക. അവന്റെ ഉപകാരങ്ങള്‍ ഒന്നും മറക്കരുതേ.
</p>


<h2>രാത്രി</h2>
<h2>ആരംഭവും കൗമായും</h2>
<h2>അപേക്ഷ</h2>
<p>
    ദൈവമേ, നിങ്കലേക്ക് ഞാന്‍ എന്റെ കൈകള്‍ ഉയര്‍ത്തി, യജമാനന്മാരുടെ അടുക്കല്‍ ദാസന്മാരുടെ കണ്ണുകള്‍ (എന്ന) പോലെ നിങ്കലേക്കു എന്റെ കണ്ണുകള്‍ ഞാന്‍ ഉയര്‍ത്തുന്നു. ദൈവമേ, സ്രഷാടാവ് നീ, സൃഷ്ടിക്കപ്പെട്ടവന്‍ ഞാന്‍. രാജാവ് നീ, അടിയാന്‍ ഞാന്‍. വലിയവന്‍ നീ, ചെറിയവന്‍ ഞാന്‍. ബലമുള്ളവന്‍ നീ, ബലഹീനന്‍ ഞാന്‍. ക്ഷമിക്കുന്നവന്‍ നീ, പാപം ചെയ്തുപോകുന്നവന്‍ ഞാന്‍. അറിവുള്ളവന്‍ നീ, അറിവില്ലാത്തവനും, ഭോഷത്വം കാണിക്കുന്നവനും ഞാന്‍. തരുന്നവന്‍ നീ, യാചിക്കുന്നവന്‍ ഞാന്‍. നിലനില്ക്കുന്നവന്‍ നീ, അഴിഞ്ഞുപോകുന്നവന്‍ ഞാന്‍. തിരുവിഷ്ടത്താല്‍ എന്നെ നീ സൃഷ്ടിച്ചു. തിരുനാമം എന്നെ നീ അറിയിച്ചു. നിന്നെ വിളിക്കുവാന്‍ എന്നോടു നീ കല്പിച്ചതനുസരിച്ച് മഹാപാപിയായ ഞാന്‍ നിന്നെ വിളിക്കുന്നു. എന്നോട് ഉത്തരമരുളിച്ചെയ്ത് എന്നെ അനുഗ്രഹിക്കണമേ. 
    ദൈവമേ, ശരീരത്തിന്റെ ഉറക്കം എന്നില്‍നിന്ന് നീക്കിക്കളഞ്ഞ് ഉണര്‍വ്വോടെ നിന്റെ തിരുനാമത്തെ ഓര്‍ത്ത് നിഷ്‌കളങ്കമായ നിന്റെ നീതിപാലനം നിമിത്തം നിനക്ക് സ്‌തോത്രം ചെയ്യുവാന്‍ എനിക്ക് കൃപ തരണമേ. മനുഷ്യരെ സ്‌നേഹിക്കുന്നവനേ, നിന്നോടു ഞാന്‍ അപേക്ഷിക്കുന്നു. പാപത്തിന്റെ ഉറക്കം ഉറങ്ങാതെയിരിക്കുവാന്‍ എന്റെ ഹൃദയത്തിന്റെ കണ്ണുകളെ പ്രകാശിപ്പിച്ച് തിന്മപെട്ട ദര്‍ശനങ്ങളില്‍നിന്ന് എന്നെ തിരിക്കണമേ. നിന്റെ കല്പനകള്‍ ആചരിക്കുവാനും നിന്റെ പ്രമാണങ്ങള്‍ രാപകല്‍ ധ്യാനിക്കുവാനും നിന്റെ ഇഷ്ടം പൂര്‍ണ്ണമാക്കുവാനും എനിക്കു കൃപ നല്‍കണമേ. അന്ധകാരത്തിന്റെയും പാപത്തിന്റെയും പ്രവൃത്തികളില്‍നിന്ന് എന്നെ രക്ഷിച്ച് സാത്താന്റെ അടിമയില്‍നിന്ന് എന്നെ സ്വതന്ത്രനാക്കണമേ. നിന്റെ വിശുദ്ധന്മാരോടുകൂടെ എനിക്കു ഓഹരി നല്‍കണമേ. എന്നെ പകലിന്റെയും പ്രകാശത്തിന്റെയും പുത്രനാക്കിത്തീര്‍ക്കണമേ. എന്നേക്കും നിന്നെ സ്തുതിച്ച് പുകഴ്ത്തുവാനായി എന്റെ ആത്മാവിനെ ഏറ്റം ശുദ്ധീകരിച്ച് അലങ്കരിക്കണമേ. 
    നിന്റെ അനുഗ്രഹങ്ങളുടെ വാതിലില്‍ ഞാന്‍ മുട്ടുന്നു. ആയിരമായിരങ്ങളും പതിനായിരം പതിനായിരങ്ങളുമായ മാലാഖമാര്‍ നിന്റെ മഹത്ത്വപ്രകാശത്തില്‍ സൂക്ഷിച്ചു നോക്കാന്‍ കഴിയാതെയിരിക്കുന്നവനായി മഹിമയുള്ള പ്രകാശത്തില്‍ വസിക്കുന്നവനായ കര്‍ത്താവേ, എന്റെ അപേക്ഷയ്ക്ക് നിന്റെ വാതില്‍ തുറന്നുതരണമേ. നിന്റെ സാന്നിദ്ധ്യപ്രതാപത്തില്‍ എന്റെ അപേക്ഷ കൈക്കൊള്ളണമേ. ദരിദ്രരെ ഐശ്വര്യപ്പെടുത്തുന്ന അനുഗ്രഹങ്ങളുടേയും കരുണയുടേയും സമുദ്രമായ മിശിഹാകര്‍ത്താവേ, നിന്റെ കൃപ എനിക്കു ധാരാളമായി തരണമേ. എന്റെ അപേക്ഷ കൈക്കൊള്ളണമേ. എന്റെ അന്ധത നീക്കി കാഴ്ച നല്‍കണമേ. എന്റെ കര്‍ത്താവും ദൈവവുമായ മിശിഹായുടെ വ്യാപാരത്തിന്റെ വിസ്മയനീയമായ അറിവില്‍ ആനന്ദിക്കുവാന്‍ എന്നെ യോഗ്യനാക്കണമേ. നല്ലവനും അനുഗ്രഹിക്കുന്നവനും സകലവും പൂര്‍ണ്ണമാക്കുന്നവനും വിശുദ്ധീകരിക്കുന്നവനുമായ പിതാവായ ദൈവമേ, നിനക്കും നിന്റെ ഏകപുത്രനും നിന്റെ പരിശുദ്ധ റൂഹായ്ക്കും ഇടവിടാതെ സ്തുതി കരേറ്റുവാന്‍ ഞങ്ങളെ യോഗ്യരാക്കണമേ. ആമ്മീന്‍. 
</p>


<h2>പ്രഭാതം</h2>
(മയ്യലിന്റെ)
<h2>ആരംഭവും കൗമായും</h2>
<h2>അപേക്ഷ</h2>
<p>
	ഉറക്കമില്ലാത്ത ഉണര്‍വ്വുള്ളവനായ കര്‍ത്താവേ, നിന്റെ ഉണര്‍വ്വിനെ ഞങ്ങള്‍ സ്തുതിക്കുവാനായി പാപമുഴുകലില്‍ നിന്ന് ഞങ്ങളുടെ ഉറക്കത്തെ നീ ഉണര്‍ത്തണമേ. മരണമില്ലാത്ത ജീവനുള്ളവനേ, നിന്റെ കരുണയെ ഞങ്ങള്‍ വന്ദിക്കുവാനായി മരണവും നാശവുമാകുന്ന ഉറക്കത്തില്‍നിന്നു ഞങ്ങളെ നീ ജീവിപ്പിക്കണമേ. പിതാവും പുത്രനും പരിശുദ്ധാത്മാവുമായ ദൈവമേ, സ്വര്‍ഗ്ഗത്തിലും ഭൂമിയിലും സ്തുതിക്കപ്പെട്ടവനും വാഴ്ത്തപ്പെട്ടവനും നീ ആകുന്നതുകൊണ്ട് നിന്നെ സ്തുതിക്കുന്ന സ്വര്‍ഗ്ഗീയ മാലാഖമാരുടെ മഹത്ത്വമുള്ള വൃന്ദങ്ങളോടൊരുമിച്ച് വിശുദ്ധിയോടെ ഇപ്പോഴും എപ്പോഴും എന്നേക്കും നിന്നെ സ്തുതിച്ച് വാഴ്ത്തുവാന്‍ ഞങ്ങളെ യോഗ്യരാക്കണമേ. ആമ്മീന്‍.
</p>
<p>
    <pre>
തകര്‍ത്താവിന്റെ ബഹുമാനം തന്റെ സ്ഥാനത്ത് എന്നേക്കും വാഴ്ത്തപ്പെട്ടതാകുന്നു.
തകര്‍ത്താവിന്റെ ബഹുമാനം തന്റെ സ്ഥാനത്ത് എന്നേക്കും വാഴ്ത്തപ്പെട്ടതാകുന്നു.
തകര്‍ത്താവിന്റെ ബഹുമാനം തന്റെ സ്ഥാനത്ത് എന്നേക്കും വാഴ്ത്തപ്പെട്ടതാകുന്നു.
വിശുദ്ധിയും മഹത്ത്വവുമുള്ള ത്രിത്വമേ, ഞങ്ങളോട് കരുണചെയ്യണമേ.
വിശുദ്ധിയും മഹത്ത്വവുമുള്ള ത്രിത്വമേ, ഞങ്ങളോട് കരുണചെയ്യണമേ.
വിശുദ്ധിയും മഹത്ത്വവുമുള്ള ത്രിത്വമേ, കൃപയുണ്ടായി ഞങ്ങളോട് കരുണ ചെയ്യണമേ.
നീ എന്നേക്കും വിശുദ്ധിയും മഹത്ത്വവുമുള്ളവനാകുന്നു.
നീ എന്നേക്കും വിശുദ്ധിയും മഹത്ത്വവുമുള്ളവനാകുന്നു.
നീ വിശുദ്ധിയുള്ളവനും നിന്റെ തിരുനാമം എന്നേക്കും വാഴ്ത്തപ്പെട്ടതുമാകുന്നു.
ഞങ്ങളുടെ കര്‍ത്താവേ, നിനക്കു സ്തുതി. 
ഞങ്ങളുടെ കര്‍ത്താവേ, നിനക്കു സ്തുതി. 
ഞങ്ങളുടെ ശരണവുമേ, എന്നേക്കും നിനക്കു സ്തുതി. ബാറെക്‌മോര്‍.
	</pre>
</p>
<code>(ഞായറാഴ്ചകളിലും മാറാനായ തിരുനാളുകളിലും 
	ചൊല്ലിയാല്‍ മതിയാവും)</code>
<h2>അപേക്ഷ</h2>
<p>
	കര്‍ത്താവേ, നിന്നെ പ്രീതിപ്പെടുത്തുന്നവരുടെ പ്രാര്‍ത്ഥനകളാല്‍ ഞങ്ങളെ അനുഗ്രഹിക്കണമേ. റൂഹായാല്‍ നിന്നെക്കുറിച്ചു പറഞ്ഞ നിബിയന്മാരും നിന്റെ പ്രത്യക്ഷതയെ അറിയിച്ച ശ്‌ളീഹന്മാരും നിന്റെ സ്‌നേഹത്തെപ്രതി മരിച്ച സഹദേന്മാരും ഞങ്ങള്‍ക്കുവേണ്ടി നിന്നോട് അപേക്ഷിക്കും. വിശുദ്ധന്മാരെ, തന്റെ ഇഷ്ടം നിങ്ങള്‍ ചെയ്തു എന്ന കര്‍ത്താവിനോട്, ഞങ്ങളില്‍നിന്ന് ശിക്ഷകളും അരിശത്തിന്റെ വടികളും മായിച്ചുകളയുവാനായിട്ട്, ഞങ്ങളോടുകൂടെ നിങ്ങളും പ്രാര്‍ത്ഥിപ്പിന്‍. കര്‍ത്താവേ, അവരുടെ പ്രാര്‍ത്ഥനകളും അപേക്ഷകളും നിമിത്തം ഞങ്ങളോട് കരുണ ചെയ്യണമേ. ആമ്മീന്‍.   
</p>                     
<p>
    <pre>
തകര്‍ത്താവിന്റെ ബഹുമാനം തന്റെ സ്ഥാനത്ത് എന്നേക്കും വാഴ്ത്തപ്പെട്ടതാകുന്നു.
തകര്‍ത്താവിന്റെ ബഹുമാനം തന്റെ സ്ഥാനത്ത് എന്നേക്കും വാഴ്ത്തപ്പെട്ടതാകുന്നു.
തകര്‍ത്താവിന്റെ ബഹുമാനം തന്റെ സ്ഥാനത്ത് എന്നേക്കും വാഴ്ത്തപ്പെട്ടതാകുന്നു.
വിശുദ്ധിയും മഹത്ത്വവുമുള്ള ത്രിത്വമേ, ഞങ്ങളോട് കരുണചെയ്യണമേ.
വിശുദ്ധിയും മഹത്ത്വവുമുള്ള ത്രിത്വമേ, ഞങ്ങളോട് കരുണചെയ്യണമേ.
വിശുദ്ധിയും മഹത്ത്വവുമുള്ള ത്രിത്വമേ, കൃപയുണ്ടായി ഞങ്ങളോട് കരുണ ചെയ്യണമേ.
നീ എന്നേക്കും വിശുദ്ധിയും മഹത്ത്വവുമുള്ളവനാകുന്നു.
നീ എന്നേക്കും വിശുദ്ധിയും മഹത്ത്വവുമുള്ളവനാകുന്നു.
നീ വിശുദ്ധിയുള്ളവനും നിന്റെ തിരുനാമം എന്നേക്കും വാഴ്ത്തപ്പെട്ടതുമാകുന്നു.
ഞങ്ങളുടെ കര്‍ത്താവേ, നിനക്കു സ്തുതി. 
ഞങ്ങളുടെ കര്‍ത്താവേ, നിനക്കു സ്തുതി. 
ഞങ്ങളുടെ ശരണവുമേ, എന്നേക്കും നിനക്കു സ്തുതി. ബാറെക്‌മോര്‍.
	</pre>
</p>
(ഞായറാഴ്ചകളിലും മാറാനായ തിരുനാളുകളിലും 
ചൊല്ലിയാല്‍ മതിയാവും)
<h2>അപേക്ഷ</h2>
<p>
	പാപികളോട് കരുണചെയ്യുന്നവനായ കര്‍ത്താവേ, നീ ന്യായം വിസ്തരിക്കുന്ന ദിവസത്തില്‍ ഞങ്ങളോട് കരുണ ചെയ്യണമേ. നിന്റെ കൃപാധിക്യത്താല്‍ ഞങ്ങളുടെ കടങ്ങള്‍ ക്ഷമിക്കണമേ. മനോഗുണമുള്ളവനേ, ഞെരുങ്ങിയിരിക്കുന്നവരായി നിന്റെ വാതിലില്‍ മുട്ടിവിളിക്കുന്നവരുടെ യാചനകള്‍ നല്‍കണമേ. ആകാശത്തിലുള്ള ഞങ്ങളുടെ ബാവാ, നിന്നോട് ഞങ്ങള്‍ പ്രാര്‍ത്ഥിക്കുന്നു. ഞങ്ങളുടെ ശുശ്രൂഷ കൈക്കൊണ്ട് ഞങ്ങളെ അനുഗ്രഹിക്കണമേ. മേലുള്ളവരുടെ ഉടയവനും താഴെയുള്ളവരുടെ ശരണവുമേ, ഞങ്ങളുടെ ശുശ്രൂഷ കൈക്കൊണ്ട് ഞങ്ങളെ അനുഗ്രഹിക്കണമേ.	ആമ്മീന്‍.
	തഹാലേലുയ്യാ, ഹാലേലുയ്യാ, ഹാലേലുയ്യാ,
	ദൈവമേ, നിനക്കു സ്തുതി,
	തഹാലേലുയ്യാ, ഹാലേലുയ്യാ, ഹാലേലുയ്യാ,
	ദൈവമേ, നിനക്കു സ്തുതി,
	തഹാലേലുയ്യാ, ഹാലേലുയ്യാ, ഹാലേലുയ്യാ,
	ദൈവമേ, നിനക്കു സ്തുതി,
	കരുണയുള്ള ദൈവമേ, നിന്റെ അനുഗ്രഹങ്ങളാല്‍ ഞങ്ങളോട് കരുണ ചെയ്യണമേ. നാം ദൈവത്തിന്റെ മക്കളായിത്തീരുവാന്‍ ജീവിച്ചിരുന്നപ്പോള്‍ നമ്മെ പഠിപ്പിച്ച നമ്മുടെ പിതാക്കന്മാരെ, കുര്‍ബാനകളിലും പ്രാര്‍ത്ഥനകളിലും നാം ഓര്‍ക്കണം. അഴിവില്ലാത്ത ലോകമായ സ്വര്‍ഗ്ഗത്തില്‍ നീതിമാന്മാരോടും 	പുണ്യവാന്മാരോടുംകൂടെ ദൈവപുത്രന്‍ അവരെ ആശ്വസിപ്പിക്കും. കര്‍ത്താവേ, ഞങ്ങളോട് കരുണ ചെയ്ത് ഞങ്ങളെ സഹായിക്കണമേ.
	ത്രിത്വത്തിനു സ്തുതി, ത്രിത്വത്തിനു സ്തുതി. സ്തുതിക്കപ്പെട്ടതും ഉണ്മയായതും ആദ്യന്തമില്ലാത്തതുമായ ത്രിത്വത്തെ ഞങ്ങള്‍ സ്തുതിക്കുന്നു. ദൈവമേ, എല്ലാ നേരത്തും സ്തുതി നിനക്കു യോഗ്യമാകുന്നു.
</p>
<h2>മാലാഖമാരുടെ സ്തുതി</h2>
<p>
	അത്യുന്നതങ്ങളില്‍ സ്വര്‍ഗ്ഗീയ മാലാഖമാരും  പ്രധാന മാലാഖമാരും സ്തുതിക്കുന്നതുപോലെ, ബലഹീനരും, മണ്‍മയരുമായ ഞങ്ങളും ഇപ്രകാരം പറഞ്ഞുകൊണ്ട് സ്തുതിക്കുന്നു. എല്ലാ കാലത്തും എല്ലാ സമയത്തും ഉയരങ്ങളില്‍ ദൈവത്തിന് സ്തുതിയും, ഭൂമിയില്‍ സമാധാനവും, ശാന്തിയും മനുഷ്യമക്കള്‍ക്കു നല്ല പ്രത്യാശയും ഉണ്ടായിരിക്കട്ടെ.
	ഞങ്ങള്‍ നിന്നെ സ്തുതിക്കുകയും വാഴ്ത്തുകയും വന്ദിക്കുകയും ചെയ്യുന്നു. സ്തുതിയുടെ കീര്‍ത്തനങ്ങള്‍  നിനക്ക് ഞങ്ങള്‍ ആലപിക്കുകയും ചെയ്യുന്നു.
	സര്‍വ്വശക്തിയുള്ള പിതാവായ  ദൈവവും സ്വര്‍ഗ്ഗീയ രാജാവും സ്രഷ്ടാവുമായ  കര്‍ത്താവേ, നിന്നെയും, യേശു മിശിഹായായ ഏകപുത്രനായിരിക്കുന്ന ദൈവമായ കര്‍ത്താവേ നിന്നെയും,   പരിശുദ്ധ റൂഹായോടുകൂടെ നിന്റെ മഹത്ത്വത്തിന്റെ വലിപ്പം  നിമിത്തം ഞങ്ങള്‍ സ്‌തോത്രം ചെയ്യുന്നു.
	പിതാവിന്റെ പുത്രനും, വചനവും, ലോകത്തിന്റെ പാപത്തെ വഹിച്ചവനും വഹിക്കുന്നവനുമായ ദൈവകുഞ്ഞാടായിരിക്കുന്ന ദൈവമായ കര്‍ത്താവേ, ഞങ്ങളോട് കരുണയുണ്ടാകണമേ.
	ലോകത്തിന്റെ പാപത്തെ വഹിച്ചവനും വഹിക്കുന്നവനുമേ, നിന്റെ ചെവി ചായിച്ച് ഞങ്ങളുടെ അപേക്ഷ കൈ ക്കൊള്ളണമേ.
	തന്റെ പിതാവിന്റെ വലത്തുഭാഗത്ത് മഹത്ത്വത്തോടെയിരിക്കുന്നവനേ, ദയതോന്നി ഞങ്ങളോട് കരുണ ചെയ്യണമേ.
	എന്തെന്നാല്‍, നീ മാത്രം പരിശുദ്ധനാകുന്നു. പരിശുദ്ധ റൂഹായോടുകൂടെ യേശുമിശിഹായായ നീ മാത്രം കര്‍ത്താവുമാകുന്നു. പിതാവായ ദൈവത്തിനു മഹത്ത്വം. ആമ്മീന്‍.
	എല്ലാക്കാലത്തും എല്ലാസമയത്തും ഞങ്ങളുടെ ജീവിതകാലം മുഴുവനും നിന്നെ വാഴ്ത്തുകയും എന്നേക്കും വാഴ്ത്തപ്പെട്ടതും, നിത്യത്വമുള്ളതുമായ നിന്റെ പരിശുദ്ധ തിരുനാമത്തെ ഞങ്ങള്‍ സ്തുതിക്കുകയും ചെയ്യുന്നു.
	ഞങ്ങളുടെ പിതാക്കന്മാരുടെ ദൈവമായ സര്‍വ്വശക്തിയുള്ള കര്‍ത്താവേ, നീ വാഴ്ത്തപ്പെട്ടവനാകുന്നു. നിന്റെ തിരുനാമം സ്തുതിക്കപ്പെട്ടതും എന്നേക്കും സ്തുതികളാല്‍ പ്രബലപ്പെട്ടതുമാകുന്നു.
	സ്തുതി നിനക്ക് യോഗ്യമാകുന്നു. മഹത്ത്വം നിനക്ക് യുക്തമാകുന്നു. സകലത്തിന്റെയും ദൈവവും സത്യത്തിന്റെ പിതാവുമായവനേ, നിനക്കും ഏകപുത്രനും ജീവനുള്ള പരിശുദ്ധ റൂഹായ്ക്കും പുകഴ്ച ചേര്‍ച്ചയാകുന്നു. അത് ഇപ്പോഴും എല്ലാ സമയത്തും എന്നേക്കും. 	ആമ്മീന്‍.
</p>
<h2>മോറാനേശുമിശിഹാ</h2>
<p>
    മോറാനേശുമിശിഹാ! നിന്റെ കരുണയുടെ വാതില്‍ ഞങ്ങളുടെ നേരെ അടയ്ക്കരുതേ.
    കര്‍ത്താവേ, ഞങ്ങള്‍ പാപികളാകുന്നു എന്ന് ഞങ്ങള്‍ ഏറ്റുപറയുന്നു. ഞങ്ങളോട് കരുണയുണ്ടാകണമേ.
    കര്‍ത്താവേ, നിന്റെ മരണത്താല്‍ ഞങ്ങളുടെ മരണം മാഞ്ഞുപോകുവാനായി നിന്റെ സ്‌നേഹം നിന്റെ ഇടത്തില്‍ നിന്നു ഞങ്ങളുടെ അടുക്കലേക്ക് നിന്നെ    ഇറക്കിക്കൊണ്ടുവന്നു. ഞങ്ങളോടു കരുണ ചെയ്യണമേ. ആമ്മീന്‍ 
</p>
<code>(''ദൈവമേ, നീ പരിശുദ്ധനാകുന്നു'' കൗമാ ഞായറാഴ്ചകളിലും മാറാനായ തിരുനാളുകളിലും ചൊല്ലിയാല്‍ മതിയാവും)</code>
<h2>സങ്കീര്‍ത്തനം 51</h2>
<p>
	<pre>
ദൈവമേ, നിന്റെ കൃപയിന്‍പ്രകാരം എന്നോട് കരുണ ചെയ്യണമേ. നിന്റെ കരുണയുടെ ബഹുത്ത്വപ്രകാരം എന്റെ പാപങ്ങള്‍ മായിച്ചുകളയണമേ. <br>
എന്റെ അന്യായത്തില്‍നിന്ന് എന്നെ നന്നായി കഴുകി എന്റെ പാപങ്ങളില്‍നിന്ന് എന്നെ വെടിപ്പാക്കണമേ.<br>
എന്തെന്നാല്‍ എന്റെ അതിക്രമങ്ങള്‍ ഞാന്‍ അറിയുന്നു. എന്റെ പാപങ്ങള്‍ എപ്പോഴും എന്റെ നേരേ ഇരിക്കുന്നു.<br>
നിനക്കെതിരായിത്തന്നെ ഞാന്‍ പാപം ചെയ്തു. നിന്റെ തിരുമുമ്പില്‍ തിന്മകള്‍ ഞാന്‍ ചെയ്തു. അത് നിന്റെ വചനത്തില്‍ നീ നീതീകരിക്കപ്പെടുകയും നിന്റെ ന്യായവിധികളില്‍ നീ ജയിക്കുകയും ചെയ്യുവാനായിട്ടു തന്നെ.<br>
എന്തെന്നാല്‍ അന്യായത്തില്‍ ഞാന്‍ ഉത്ഭവിച്ചു. പാപങ്ങളില്‍ എന്റെ മാതാവ് എന്നെ ഗര്‍ഭം ധരിക്കുകയും ചെയ്തു.<br>
എന്നാല്‍ നീതിയില്‍ നീ ഇഷ്ടപ്പെട്ടു. നിന്റെ ജ്ഞാന ത്തിന്റെ രഹസ്യങ്ങള്‍ എന്നെ നീ അറിയിച്ചു. <br>
സോപ്പാകൊണ്ട് എന്റെമേല്‍ നീ തളിക്കണമേ. ഞാന്‍ വെടിപ്പാക്കപ്പെടും അതിനാല്‍ എന്നെ നീ വെണ്‍മയാ ക്കണമേ. ഉറച്ച മഞ്ഞിനെക്കാള്‍ ഞാന്‍ വെണ്മയാകും.<br>
നിന്റെ ആനന്ദവും സന്തോഷവുംകൊണ്ട് എന്നെ തൃപ്തിയാക്കണമേ. ക്ഷീണതയുള്ള എന്റെ അസ്ഥികള്‍ സന്തോഷിക്കും.<br>
എന്റെ പാപങ്ങളില്‍നിന്ന് നിന്റെ തിരുമുഖം തിരിച്ച് എന്റെ അതിക്രമങ്ങള്‍ ഒക്കെയും മായിച്ചുകളയണമേ.<br>
ദൈവമേ, ഒരു വെടിപ്പുള്ള ഹൃദയം എന്നില്‍ സൃഷ്ടി ക്കണമേ. സ്ഥിരതയുള്ള നിന്റെ ആത്മാവിനെ എന്റെ ഉള്ളില്‍ പുതുതാക്കണമേ.<br>
നിന്റെ തിരുമുമ്പില്‍നിന്ന് എന്നെ തള്ളിക്കളയരുതേ. നിന്റെ പരിശുദ്ധാത്മാവിനെ എന്നില്‍നിന്ന് എടുക്കുക യുമരുതേ.<br>
എന്നാലോ, നിന്റെ ആനന്ദവും രക്ഷയും എനിക്ക് തിരിച്ചുതരണമേ. മഹത്ത്വമുള്ള നിന്റെ ആത്മാവ് എന്നെ താങ്ങുമാറാകണമേ.<br>
അപ്പോള്‍ ഞാന്‍ അതിക്രമക്കാരെ നിന്റെ വഴി പഠിപ്പിക്കും. പാപികള്‍ നിങ്കലേക്കു തിരിയുകയും ചെയ്യും. <br>
എന്റെ ദൈവമേ, എന്റെ രക്ഷയുടെ ദൈവമേ, രക്ത ത്തില്‍ നിന്ന് എന്നെ രക്ഷിക്കണമേ. എന്റെ നാവ് നിന്റെ നീതിയെ സ്തുതിക്കും.<br>
കര്‍ത്താവേ, എന്റെ അധരങ്ങള്‍ എനിക്ക് തുറക്കണമേ. എന്റെ വായ് നിന്റെ സ്തുതികള്‍ പാടും.<br>
എന്തെന്നാല്‍, ബലികളില്‍ നീ ഇഷ്ടപ്പെട്ടില്ല. ഹോമബലി കളില്‍ നീ രമ്യപ്പെട്ടുമില്ല.<br>
ദൈവത്തിന്റെ ബലികള്‍ താഴ്മയുള്ള ആത്മാവാകുന്നു. ദൈവം നുറുങ്ങിയ ഹൃദയം നിരസിക്കുന്നില്ല.<br>
നിന്റെ ഇഷ്ടത്താല്‍ സെഹിയോനോട് നന്മ ചെയ്യണമേ. ഊര്‍ശ്ലേമിന്റെ മതിലുകള്‍ പണിയണമേ.<br>
അപ്പോള്‍ ബലികളിലും ഹോമബലികളിലും നീ ഇഷ്ടപ്പെടും. അപ്പോള്‍ നിന്റെ ബലിപീഠത്തിന്‍മേല്‍ കാളകള്‍ ബലിയായി കരേറും.<br>
ദൈവമേ, സ്തുതി നിനക്കു യോഗ്യമാകുന്നു. ബാറെക്‌മോര്‍.
	</pre>

</p>
<h2>അപേക്ഷ</h2>
<p>
	കര്‍ത്താവേ, നിന്നെ സ്‌തോത്രം ചെയ്യുന്നതും നിന്റെ ഉന്നതമായ തിരുനാമത്തെ കീര്‍ത്തിക്കുന്നതും പ്രഭാതകാലത്ത് നിന്റെ കൃപയും രാത്രികാലങ്ങളില്‍ നിന്നിലുള്ള വിശ്വാസവും അറിയിക്കുന്നതും എത്ര നല്ലതാകുന്നു.
	കര്‍ത്താവേ, പ്രഭാതസമയം എന്റെ ശബ്ദം കേള്‍ക്കണമേ. പ്രഭാതസമയം ഞാന്‍ ഒരുങ്ങി നിനക്കു കാണപ്പെടും. 
	കര്‍ത്താവേ, നിന്റെ ജനത്തോടു കരുണ ചെയ്യണമേ. കര്‍ത്താവേ, ഞങ്ങള്‍ എല്ലാവരുടേയും പാപങ്ങള്‍ പരിഹരിച്ച് ക്ഷമിക്കണമേ.
	പരിശുദ്ധനായുള്ളോവേ, നിന്റെ വലത്തുകൈ ഞങ്ങളുടെ മേല്‍ ആവസിപ്പിച്ച് നിന്റെ തിരുനാമം നിമിത്തം ഞങ്ങളുടെ രോഗങ്ങള്‍ സുഖപ്പെടുത്തണമേ. 
</p>
<h2>കൗമാ</h2>
<h2>വിശ്വാസപ്രമാണം *</h2>
<p>
    സര്‍വ്വശക്തനായ പിതാവും, ആകാശത്തിന്റെയും ഭൂമിയുടെയും കാണപ്പെടുന്നവയും, കാണപ്പെടാത്തവയുമായ സകലത്തിന്റെയും സ്രഷ്ടാവുമായ സതൈ്യകദൈവത്തില്‍ ഞങ്ങള്‍ വിശ്വസിക്കുന്നു.
    ദൈവത്തിന്റെ ഏകപുത്രനും സര്‍വ്വലോകങ്ങള്‍ക്കും മുമ്പ് പിതാവില്‍നിന്ന് ജനിച്ചവനും, പ്രകാശത്തില്‍ നിന്നുള്ള പ്രകാശവും, സത്യദൈവത്തില്‍ നിന്നുള്ള സത്യദൈവവും, ജനിച്ചവനും സൃഷ്ടിയല്ലാത്തവനും, സാരാംശത്തില്‍ പിതാവിനോട് സമത്ത്വമുള്ളവനും, സര്‍വ്വ സൃഷ്ടിക്കും ഹേതുവായവനും, മനുഷ്യരായ ഞങ്ങള്‍ക്കും ഞങ്ങളുടെ രക്ഷയ്ക്കും വേണ്ടി, സ്വര്‍ഗ്ഗത്തില്‍ നിന്നിറങ്ങി ♱ പരിശുദ്ധ റൂഹായില്‍ നിന്നും, ദൈവമാതാവായ വിശുദ്ധ കന്യകമറിയാമില്‍ നിന്നും, ശരീരിയായിത്തീര്‍ന്ന് ♱ മനുഷ്യനായി പൊന്തിയോസ് പീലാത്തോസിന്റെ ദിവസങ്ങളില്‍ ഞങ്ങള്‍ക്കുവേണ്ടി ക്രൂശിക്കപ്പെട്ട് ♱ കഷ്ടതയനുഭവിച്ച്, മരിച്ച്, അടക്കപ്പെട്ട് തിരുമനസ്സായ പ്രകാരം മൂന്നാം ദിവസം ഉയിര്‍ത്തെഴുന്നേറ്റ്, സ്വര്‍ഗ്ഗത്തിലേക്ക് കരേറി, തന്റെ പിതാവിന്റെ വലത്തുഭാഗത്ത് ഇരുന്നവനും, ജീവനുള്ളവരെയും മരിച്ചവരെയും വിധിക്കുവാന്‍ വലിയ മഹത്ത്വത്തോടെ വീണ്ടും വരുവാനിരിക്കുന്നവനും, തന്റെ രാജ്യത്തിന് അവസാനമില്ലാത്തവനും, ഏക കര്‍ത്താവുമായ യേശുമിശിഹായിലും ഞങ്ങള്‍ വിശ്വസിക്കുന്നു.
    സകലത്തെയും ജീവിപ്പിക്കുന്ന കര്‍ത്താവും പിതാവില്‍ നിന്നും പുറപ്പെട്ട് പിതാവിനോടും, പുത്രനോടും കൂടെ വന്ദിക്കപ്പെട്ട് സ്തുതിക്കപ്പെടുന്നവനും, നിബിയന്മാരും ശ്ലീഹന്മാരും മുഖാന്തിരം സംസാരിച്ചവനും, ജീവനും, പരിശുദ്ധിയുമുള്ള ഏക റൂഹായിലും, കാതോലികവും, ശ്ലൈഹികവും, ഏകവും, വിശുദ്ധവുമായ സഭയിലും ഞങ്ങള്‍ വിശ്വസിക്കുന്നു.
    പാപമോചനത്തിനുള്ള മാമോദീസാ ഒന്ന് മാത്രമെ യുള്ളു എന്നു ഞങ്ങള്‍ ഏറ്റുപറഞ്ഞ്, മരിച്ചുപോയവരുടെ ഉയിര്‍പ്പിനും,  വരുവാനിരിക്കുന്ന ലോകത്തിലെ പുതിയ ജീവനുമായി ഞങ്ങള്‍ നോക്കിപ്പാര്‍ക്കുന്നു. ആമ്മീന്‍. 
    ബാറെക്‌മോര്‍ സ്തൗമെന്‍കാലോസ് 
    കുറിയേലായിസ്‌സോന്‍.
</p>


<h2>ദിനപ്രതിഷ്ഠ</h2>
<p>
	കരുണയുള്ള ദൈവമേ, ഈ ദിവസത്തെ നിനക്ക് ഞങ്ങള്‍ പ്രതിഷ്ഠിക്കുന്നു. ഇന്നേദിവസം തിരുസഭയില്‍ എല്ലായിടത്തും അര്‍പ്പിക്കുന്ന കുര്‍ബാനകളെയും പ്രാര്‍ത്ഥനകളെയും പുണ്യപ്രവര്‍ത്തികളെയും നിനക്ക് ഞങ്ങള്‍ കാഴ്ചവയ്ക്കുന്നു. ഇവയോടുചേര്‍ത്ത് ഞങ്ങളുടെ പ്രാര്‍ത്ഥനകളെയും സുഖദുഃഖങ്ങളെയും പ്രയത്‌നങ്ങളെയും ഞങ്ങള്‍ അര്‍പ്പിക്കുന്നു.
	ഇന്ന് നിന്റെ വഴിയില്‍ക്കൂടെ ഞങ്ങളെ നടത്തണമേ. ഇന്നു നിന്റെ ശക്തി ഞങ്ങളെ സഹായിക്കണമേ.
	ഇന്നത്തെ ഞങ്ങളുടെ സകല വിചാരങ്ങളും വചനങ്ങളും പ്രവൃത്തികളും തിരുനാമമഹത്ത്വത്തിനുതകുന്നവയാക്കിത്തീര്‍ക്കണമേ.
	സാത്താന്റെ കെണികളില്‍നിന്നും തിന്മയിലേക്കുള്ള പരീക്ഷയില്‍നിന്നും ഞങ്ങളെ കാത്തുകൊള്ളണമേ.
	കരുണയുള്ള കര്‍ത്താവേ, ഇന്നു ഞങ്ങളുടെ മുന്‍പിലും പിന്‍പിലും ഞങ്ങളുടെ വലത്തും ഇടത്തും ഞങ്ങള്‍ക്കു താഴെയും മീതെയും ഞങ്ങളുടെ ഉള്ളിലും എല്ലാ വശത്തും ആയിരുന്ന് ഞങ്ങളെ സംരക്ഷിക്കുകയും പുണ്യപ്പെടുത്തുകയും ചെയ്യണമേ.
	ദൈവമാതാവിന്റെയും സകല വിശുദ്ധരുടെയും പ്രാര്‍ത്ഥനാസഹായങ്ങളും അനുഗ്രഹങ്ങളും ഇപ്പോഴും എന്നേക്കും ഞങ്ങള്‍ക്കുണ്ടായിരിക്കണമേ. ആമ്മീന്‍.
	വി. ത്രിത്വമെ, ആദ്യന്തമില്ലാത്ത നിന്റെ കൃപയും ശക്തിയും ഞങ്ങളുടെ സഹായത്തിനായി അയച്ചുതരണമേ. കര്‍ത്താവേ, നിന്റെ രക്ഷ എപ്പോഴും ഞങ്ങള്‍ക്ക് ഉണ്ടായിരിക്കണമേ. ആമ്മീന്‍.

</p>

<h1>മൂന്നാം മണി</h1>
<h2>ആരംഭവും കൗമായും</h2>
<p>
	കര്‍ത്താവേ, നിന്റെ കൃപനിമിത്തം എന്നോടു കരുണ ചെയ്യണമേ. എന്റെ കര്‍ത്താവേ, എന്നെ നീ പുണ്യപ്പെടുത്തണമേ. നിന്റെ മനോഗുണത്താല്‍ എന്റെ കുറ്റങ്ങള്‍ നീ ക്ഷമിക്കണമേ. എന്റെ കര്‍ത്താവേ, അനുഗ്രഹങ്ങള്‍ക്കും പാപമോചനത്തിനും എന്നെ യോഗ്യനാക്കണമേ. കര്‍ത്താവേ, അശുദ്ധമായ മനോവ്യാപാരങ്ങളേയും നിന്ദ്യമായ വിചാരങ്ങളേയും എന്നില്‍നിന്ന് നീക്കിക്കളയണമേ. കര്‍ത്താവേ, സാത്താന്റെ ചതികളില്‍നിന്ന് എന്നെ രക്ഷിക്കണമേ. എന്റെ കര്‍ത്താവേ, ഞാന്‍ നിനക്കുള്ളവനാകുവാനും നിന്റെ ഇഷ്ടത്തിന് ഞാന്‍ യോഗ്യനാകുവാനും  എനിക്കു കൃപ തരണമേ. കര്‍ത്താവേ, ജീവന്റെ തുറമുഖത്ത് എന്നെ അടുപ്പിക്കണമേ. കര്‍ത്താവേ, അനുതാപമുള്ള ഹൃദയം എനിക്ക് തരണമേ. കര്‍ത്താവേ, താഴ്മയും ക്ഷമയുമുള്ള വിചാരവും നിനക്കിഷ്ടമുള്ളവയൊക്കെയും എനിക്ക് തരണമേ. കര്‍ത്താവേ, നിന്റെ അനുഗ്രഹങ്ങളുടെ ബഹുത്ത്വംപോലെ എന്റെ ജീവന്റെ രക്ഷയ്ക്ക് നല്ലതായിട്ടുള്ളതൊക്കെയും എനിക്ക് തരണമേ. എന്റെ കര്‍ത്താവേ, അറിവും ജ്ഞാനവും ക്ഷമാശീലവും എനിക്ക് നല്കണമേ. കര്‍ത്താവേ, വ്യര്‍ത്ഥവിചാരം എന്നില്‍നിന്ന് നീക്കിക്കളഞ്ഞ്‌നിന്നോടുള്ള ഭയവും ഭക്തിയും എനിക്ക് തരണമേ. കരുണയും സ്‌നേഹവും സഹോദരപ്രീതിയും  എന്നില്‍ പരിപൂര്‍ണ്ണമാക്കണമേ. ദൈവമേ, മഹാപാപിയായ എന്നോട് കരുണയുണ്ടാകണമേ. മിശിഹാ, മഹാപാപിയായ എന്നോട് കരുണയുണ്ടാകണമേ. ആമ്മീന്‍.
	വലിയവനും ആദിയും അന്തവും ഇല്ലാത്തവനും  തന്നെ സ്‌നേഹിക്കുന്നവര്‍ക്കായി തന്റെ വാഗ്ദാനത്തേയും സത്യത്തേയും കാത്തുകൊള്ളുന്നവനുംയേശുമിശിഹായായ തന്റെ പുത്രനാല്‍ പാപത്തില്‍നിന്ന് രക്ഷ ഉണ്ടാക്കിയവനും സകലത്തിന്റെയും ജീവനും തന്നില്‍ സങ്കേതപ്പെടുന്നവരുടെ സഹായിയും തന്നെ അന്വേഷിക്കുന്നവരുടെ ശരണവും മൂന്നാംമണിനേരം അഗ്നിനാവിന്റെ സാദൃശ്യത്തില്‍ വിശുദ്ധ ശ്ലീഹന്മാര്‍ക്കു ചൊരിഞ്ഞുകൊടുത്ത പരിശുദ്ധറൂഹായെ എല്ലായ്‌പ്പോഴും ഞങ്ങള്‍ക്കു തന്ന് ഞങ്ങളെ ഐശ്വര്യപ്പെടുത്തണമേ. രഹസ്യവും പരസ്യവുമായ ഞങ്ങളുടെ പാപങ്ങളില്‍നിന്നും നിനക്കിഷ്ടമില്ലാത്ത സകല വിചാരങ്ങളില്‍നിന്നും അവനാല്‍ ഞങ്ങള്‍ വെടിപ്പാക്കപ്പെടുമാറാകണമേ. ഞങ്ങളുടെമേലുള്ള നിന്റെ സകല കൃപകള്‍ക്കുംവേണ്ടി ഞങ്ങള്‍ നിനക്ക് സ്‌തോത്രം ചെയ്തുകൊണ്ട് നിഷ്‌ക്കളങ്കമായ ഹൃദയത്തോടും നിര്‍മ്മലതയുള്ള ആത്മാവോടും നിന്റെ തിരുമുമ്പാകെ നിലനില്ക്കുവാന്‍ ഞങ്ങളെ യോഗ്യരാക്കണമേ. ആമ്മീന്‍.
</p>
<h2>അപേക്ഷ</h2>
<p>
	ഞങ്ങളുടെ കര്‍ത്താവായ യേശുമിശിഹാ/നിന്റെ വിശുദ്ധ ശ്ലീഹന്മാര്‍ക്ക്/ നീ കൊടുത്ത പരിശുദ്ധ റൂഹായെ / സകലത്തിലും അധികാരമുള്ള / പുത്രസ്വീകാര്യത്തിന്റേയും അറിവിന്റേയും / ശക്തിയുടേയും റൂഹായെ ഞങ്ങള്‍ക്കു തരണമേ. അവന്‍ എല്ലായ്‌പ്പോഴും / ഞങ്ങളോടുകൂടെ പാര്‍ക്കുമാറാകണമേ. അവന്റെ വ്യാപാരങ്ങളില്‍നിന്ന് / വിരോധിക്കപ്പെടുകയുമരുതേ. സര്‍വ്വവ്യാപിയും / സകലത്തേയും പൂര്‍ണ്ണമാക്കുന്നവനും / നന്മകളുടെ ശ്രീഭണ്ഡാരവും / ജീവന്‍ കൊടുക്കുന്നവനുമായ സത്യാത്മാവിനെക്കൊണ്ട് / ആശ്വസിപ്പിക്കുന്ന സ്വര്‍ഗ്ഗീയ രാജാവേ / ഞങ്ങളുടെ നേരെ തിരിഞ്ഞ് / ഞങ്ങളില്‍ വസിക്കണമേ. സകല മലിനതകളില്‍നിന്നും / ഞങ്ങളെ ശുദ്ധീകരിച്ച് / ഞങ്ങളുടെ ആത്മാക്കളെ രക്ഷിക്കണമേ. ഞങ്ങളുടെ കര്‍ത്താവേശുമിശിഹാ, നിന്റെ ശിഷ്യന്മാരുടെ അടുക്കല്‍ നീ എഴുന്നെള്ളി / അവര്‍ക്കു സമാധാനം കൊടുത്തപ്രകാരം/ നിന്റെ ദാസരായ ഞങ്ങളോടുകൂടെയിരുന്ന് / ഞങ്ങള്‍ക്ക് രക്ഷ നല്കുമാറാകണമേ. ആമ്മീന്‍.
</p>
<h2>കൗമാ</h2>
<h2>വിശ്വാസപ്രമാണം *</h2>
<p>
    സര്‍വ്വശക്തനായ പിതാവും, ആകാശത്തിന്റെയും ഭൂമിയുടെയും കാണപ്പെടുന്നവയും, കാണപ്പെടാത്തവയുമായ സകലത്തിന്റെയും സ്രഷ്ടാവുമായ സതൈ്യകദൈവത്തില്‍ ഞങ്ങള്‍ വിശ്വസിക്കുന്നു.
    ദൈവത്തിന്റെ ഏകപുത്രനും സര്‍വ്വലോകങ്ങള്‍ക്കും മുമ്പ് പിതാവില്‍നിന്ന് ജനിച്ചവനും, പ്രകാശത്തില്‍ നിന്നുള്ള പ്രകാശവും, സത്യദൈവത്തില്‍ നിന്നുള്ള സത്യദൈവവും, ജനിച്ചവനും സൃഷ്ടിയല്ലാത്തവനും, സാരാംശത്തില്‍ പിതാവിനോട് സമത്ത്വമുള്ളവനും, സര്‍വ്വ സൃഷ്ടിക്കും ഹേതുവായവനും, മനുഷ്യരായ ഞങ്ങള്‍ക്കും ഞങ്ങളുടെ രക്ഷയ്ക്കും വേണ്ടി, സ്വര്‍ഗ്ഗത്തില്‍ നിന്നിറങ്ങി ♱ പരിശുദ്ധ റൂഹായില്‍ നിന്നും, ദൈവമാതാവായ വിശുദ്ധ കന്യകമറിയാമില്‍ നിന്നും, ശരീരിയായിത്തീര്‍ന്ന് ♱ മനുഷ്യനായി പൊന്തിയോസ് പീലാത്തോസിന്റെ ദിവസങ്ങളില്‍ ഞങ്ങള്‍ക്കുവേണ്ടി ക്രൂശിക്കപ്പെട്ട് ♱ കഷ്ടതയനുഭവിച്ച്, മരിച്ച്, അടക്കപ്പെട്ട് തിരുമനസ്സായ പ്രകാരം മൂന്നാം ദിവസം ഉയിര്‍ത്തെഴുന്നേറ്റ്, സ്വര്‍ഗ്ഗത്തിലേക്ക് കരേറി, തന്റെ പിതാവിന്റെ വലത്തുഭാഗത്ത് ഇരുന്നവനും, ജീവനുള്ളവരെയും മരിച്ചവരെയും വിധിക്കുവാന്‍ വലിയ മഹത്ത്വത്തോടെ വീണ്ടും വരുവാനിരിക്കുന്നവനും, തന്റെ രാജ്യത്തിന് അവസാനമില്ലാത്തവനും, ഏക കര്‍ത്താവുമായ യേശുമിശിഹായിലും ഞങ്ങള്‍ വിശ്വസിക്കുന്നു.
    സകലത്തെയും ജീവിപ്പിക്കുന്ന കര്‍ത്താവും പിതാവില്‍ നിന്നും പുറപ്പെട്ട് പിതാവിനോടും, പുത്രനോടും കൂടെ വന്ദിക്കപ്പെട്ട് സ്തുതിക്കപ്പെടുന്നവനും, നിബിയന്മാരും ശ്ലീഹന്മാരും മുഖാന്തിരം സംസാരിച്ചവനും, ജീവനും, പരിശുദ്ധിയുമുള്ള ഏക റൂഹായിലും, കാതോലികവും, ശ്ലൈഹികവും, ഏകവും, വിശുദ്ധവുമായ സഭയിലും ഞങ്ങള്‍ വിശ്വസിക്കുന്നു.
    പാപമോചനത്തിനുള്ള മാമോദീസാ ഒന്ന് മാത്രമെ യുള്ളു എന്നു ഞങ്ങള്‍ ഏറ്റുപറഞ്ഞ്, മരിച്ചുപോയവരുടെ ഉയിര്‍പ്പിനും,  വരുവാനിരിക്കുന്ന ലോകത്തിലെ പുതിയ ജീവനുമായി ഞങ്ങള്‍ നോക്കിപ്പാര്‍ക്കുന്നു. ആമ്മീന്‍. 
    ബാറെക്‌മോര്‍ സ്തൗമെന്‍കാലോസ് 
    കുറിയേലായിസ്‌സോന്‍.
</p>

<h1>ആറാം മണി</h1>
<h2>ആരംഭവും കൗമായും</h2>
<h2>അപേക്ഷ</h2>
<p>
	ആറാംദിവസം ആറാംമണിനേരത്ത് ഞങ്ങളുടെ പാപങ്ങള്‍ക്കുവേണ്ടി സ്വമനസ്സാ ക്രൂശിക്കപ്പെട്ട കര്‍ത്താവേ, ഞങ്ങളുടെ രക്ഷിതാവ് നീയാകയാല്‍ ഞങ്ങളുടെ പാപം നിമിത്തമുള്ള കുറ്റപത്രം കീറിക്കളയണമേ. സ്വന്ത ഇഷ്ടത്താല്‍ ഞങ്ങള്‍ക്കുവേണ്ടി സ്ലീബായില്‍ തൂക്കപ്പെട്ടവനും സ്ലീബായില്‍ പാപത്തെ പതിച്ചവനും മരണത്തില്‍ അകപ്പെട്ടിരുന്ന ആദാമിനെ ജീവിപ്പിച്ചവനുമായ കര്‍ത്താവേ, ജീവിപ്പിക്കുന്നതായ നിന്റെ കഷ്ടാനുഭവങ്ങളാലും, നിന്നെ തറച്ച ആണികളാലും ഞങ്ങളിലുള്ള ദുര്‍വികാരങ്ങളെ മരിപ്പിക്കണമേ. നീ കരുണയുള്ള ദൈവമാകകൊണ്ട് സംക്ഷേപിച്ചുകൂടാത്ത നിന്റെ ന്യായവിധിയെക്കുറിച്ച് ഓര്‍ക്കുവാന്‍ ഞങ്ങളുടെ ബോധത്തെ തിരിക്കണമേ. ഞങ്ങളുടെ കര്‍ത്താവേശുമിശിഹാ, അയോഗ്യരായ നിന്റെ അടിയാരായ ഞങ്ങള്‍ നിന്നെ സ്‌തോത്രം ചെയ്ത് നിന്റെ കൃപ നിമിത്തം നിന്നോട് അപേക്ഷിച്ച് പ്രാര്‍ത്ഥിക്കുന്നു. ഞങ്ങളുടെ അകൃത്യം ഹേതുവായി ആറാംമണിനേരത്ത് കാലുകളിലും കൈകളിലും ആണി തറയ്ക്കപ്പെട്ട കൃപയുള്ള കര്‍ത്താവേ, നിന്റെ നേരെയുള്ള സ്‌നേഹത്തിലും ഭയത്തിലും ഞങ്ങളുടെ ആത്മാക്കളെയും ശരീരങ്ങളെയും ബോധങ്ങളെയും തറച്ചുകൊള്ളണമേ. ഞങ്ങള്‍ക്കുവേണ്ടി ആക്ഷേപവും പരിഹാസവും നിന്ദയും ഏറ്റെടുക്കുവാന്‍ തിരുവിഷ്ടം തോന്നിയ കര്‍ത്താവേ, പാപവിചാരങ്ങളെയും ജഡമോഹങ്ങളെയും ഞങ്ങളില്‍നിന്ന് നീക്കിക്കളയണമേ. നിന്റെ കൃപയാകുന്ന വസ്ത്രംകൊണ്ട് പാപത്തിന്റെ ലജ്ജയില്‍നിന്നും ദുഃഖത്തില്‍നിന്നും ഞങ്ങളെ വിടുവിക്കണമേ.
	കാവല്‍ക്കാര്‍ നിന്റെ കുപ്പായത്തിനു ചിട്ടിയിട്ട് അവയെ വിഭജിച്ചുവല്ലോ. ഞങ്ങളുടെ കര്‍ത്താവേ, ഞങ്ങളുടെ പാപങ്ങളെക്കുറിച്ച് അനുതപിച്ച് വീണ്ടും പാപത്തിലേക്കു തിരിയാതിരുന്നവരോടുകൂടെയുള്ള നല്ല ഓഹരി ഞങ്ങള്‍ക്ക് നല്‍കണമേ. ''പിതാവേ, അവരോട് ക്ഷമിക്കണമേ. അവര്‍ ചെയ്യുന്നത് എന്തെന്ന് അവരറിയുന്നില്ല'' എന്ന് തന്നെ കുരിശില്‍ തൂക്കിയവര്‍ക്കുവേണ്ടി പിതാവിനോട് അപേക്ഷിച്ച കര്‍ത്താവേ, അറിവോടും അറിവുകൂടാതെയും മനസ്സോടും മനസ്സുകൂടാതെയും ഞങ്ങള്‍ ചെയ്ത പാപങ്ങളൊക്കെയും ഞങ്ങളോട് ക്ഷമിക്കണമേ. കഴിഞ്ഞതും വരുവാനിരിക്കുന്നതുമായ സകല കുറ്റങ്ങളില്‍നിന്നും ഞങ്ങളെ സ്വതന്ത്രപ്പെടുത്തണമേ. ക്രൂശാരോഹണത്തിങ്കല്‍ ഭൂമിയില്‍ ഒക്കെയും അന്ധകാരം വരുത്തിയ കര്‍ത്താവേ, വൈരി ഞങ്ങളോട് യുദ്ധം ചെയ്യുമ്പോള്‍ അവന്റെ കണ്ണുകള്‍ അന്ധകാരപ്പെടുത്തി അവന്റെ തിന്മയില്‍നിന്ന് ഞങ്ങളെ മറച്ചുകൊള്ളണമേ. നീ സകലത്തിനും ദൈവവും രാജാവും ആകുന്നു എന്ന് ഏറ്റുപറഞ്ഞ വലത്തുഭാഗത്തെ കള്ളന്റെ ഹൃദയത്തെ പ്രകാശിപ്പിച്ച കര്‍ത്താവേ, നിന്റെ കല്പനകളുടെ വഴിയില്‍ ഞങ്ങള്‍ നടക്കുവാനും അന്ത്യശ്വാസംവരെ നിന്റെ ദൈവത്വത്തെ ഏറ്റുപറയുവാനും ഞങ്ങളുടെ ഹൃദയകണ്ണുകളെ പ്രകാശിപ്പിക്കണമേ.
	ആ നപുംസകനെ ശിഷ്യനാക്കുവാനായിട്ട് പീലിപ്പോസിന്റെ അടുക്കലേക്കു നിന്റെ മാലാഖയെ അയച്ച കര്‍ത്താവേ, നിന്റെ ജീവവഴി ഞങ്ങളെ പഠിപ്പിക്കുവാനും സാത്താന്റെയും ദുഷ്ടന്മാരായ മനുഷ്യരുടെയും സകല ഉപദ്രവങ്ങളില്‍നിന്നും ഞങ്ങളെ കാത്തുകൊള്ളുവാനുമായിട്ട് നിന്റെ മാലാഖയെ ഞങ്ങള്‍ക്ക് അയച്ചുതരണമേ. നിന്റെ നാമത്തില്‍ വിശ്വസിക്കുന്നവര്‍ എല്ലാവരും തങ്ങളുടെ പാപങ്ങളില്‍നിന്ന് വെടിപ്പാക്കപ്പെടുമെന്ന് പത്രോസ് മാളികയില്‍ പ്രാര്‍ത്ഥിക്കുന്ന സമയത്ത് അവന്റെ പ്രാര്‍ത്ഥനകേട്ട് അവനെ കാണിച്ച വസ്ത്രദര്‍ശനത്താല്‍ അറിയിച്ച ഞങ്ങളുടെ കര്‍ത്താവേ, രഹസ്യവും പരസ്യവുമായ ഞങ്ങളുടെ പാപങ്ങളില്‍നിന്നും ഞങ്ങളെ വെടിപ്പാക്കണമേ. ഊര്‍ശ്ലേമില്‍നിന്നും ദമസ്‌ക്കോസിനു പൗലോസ് പോകുന്ന സമയത്ത് അവന് വെളിപ്പെട്ട് തന്റെ അടുക്കലേക്ക് അവനെ ആകര്‍ഷിച്ചവനായ കര്‍ത്താവേ, നിന്റെ കരുണയാല്‍ വഴിതെറ്റില്‍നിന്ന് ഞങ്ങളെ തിരികെ വരുത്തി, അവനുണ്ടായതുപോലെ ഞങ്ങളുടെ ഹൃദയത്തിന്റെ കണ്ണുകളെ പ്രകാശിപ്പിച്ച് വിശ്വാസത്തിലും പ്രവര്‍ത്തിയിലും അവനെ പിന്തുടര്‍ന്ന്, നിന്റെ ജീവനുള്ള സ്‌ക്കീപ്പായില്‍ പ്രശംസിക്കുവാന്‍ ഞങ്ങളെ യോഗ്യരാക്കണമേ. കര്‍ത്താവേ, നീ വാഴ്ത്തപ്പെട്ടവനാകകൊണ്ട് നിനക്കും പിതാവിനും വിശുദ്ധ റൂഹായ്ക്കും സ്തുതിയും സ്‌തോത്രവും കരേറ്റുവാന്‍ ഞങ്ങളെ യോഗ്യരാക്കണമേ. ആമ്മീന്‍.
</p>
<h2>വേറൊരപേക്ഷ</h2>
<p>
	സകലത്തിന്റെയും ഉടയവനേ, നിന്നെ ഞങ്ങള്‍ സ്‌തോത്രം ചെയ്യുന്നു. സര്‍വ്വശക്തനേ, നിന്നെ ഞങ്ങള്‍ വന്ദിക്കുന്നു. എന്തെന്നാല്‍, നീ നിന്റെ ഏകപുത്രന്റെ കഷ്ടാനുഭവങ്ങളുടെ നേരങ്ങളെ പ്രാര്‍ത്ഥനയുടേയും ആശ്വാസത്തിന്റേയും നേരങ്ങളാക്കിത്തീര്‍ത്തു. എന്റെ കര്‍ത്താവേ, ഈ നേരത്ത് ഞങ്ങളുടെ പ്രാര്‍ത്ഥനകളും അപേക്ഷകളും കൈക്കൊള്ളണമേ. നിന്റെ ഏകപുത്രന്‍ ക്രൂശിക്കപ്പെട്ട നാഴികയില്‍ പാപത്തെ മായിച്ച്, അതിന്റെ ശക്തിയെ അശേഷം നശിപ്പിച്ചപ്രകാരം പാപം നിമിത്തമുള്ള ഞങ്ങളുടെ കുറ്റപത്രങ്ങളെ കീറിക്കളയണമേ. വന്ദിക്കപ്പെട്ടതും പരിശുദ്ധതയുള്ളതുമായ നിന്റെ തിരുനാമത്തെ മഹത്ത്വപ്പെടുത്തുന്ന വെടിപ്പുള്ള ജീവിതവും സുകൃതനടപടികളും ഞങ്ങള്‍ക്ക് തരണമേ. ആദിയും അന്തവുമില്ലാത്ത പിതാവേ, നിന്നേയും നിന്റെ ഏകപുത്രനേയും നിന്റെ പരിശുദ്ധ റൂഹായേയും സ്തുതിച്ചുകൊണ്ട് നിന്റെ ഏകപുത്രന്റെ ഭയങ്കര സിംഹാസനത്തിന്‍ മുന്‍പാകെ കുറ്റംകൂടാതെ നില്ക്കുന്നതിന് ഞങ്ങളെ യോഗ്യരാക്കണമേ. അത് ഇപ്പോഴും എല്ലായ്‌പ്പോഴും എന്നേക്കും. ആമ്മീന്‍.
</p>
<h2>മാര്‍ ബാലായിയുടെ ബോവൂസോ</h2>
<h5>
	<pre>
1.മാതാ കാദീശ-
ന്മാര്‍ തന്‍ പ്രാര്‍ത്ഥനയാല്‍
അരുളടിയാര്‍ക്കും മൃത-
രായോര്‍ക്കും പുണ്യം.
2.വാഴ്‌വായ് തീരണമേ
മറിയാമ്മിന്നോര്‍മ്മ
അവള്‍ പ്രാര്‍ത്ഥനയാത്മാ-
ക്കള്‍ക്കായും കോട്ട.
3.നിബിയന്മാര്‍ ശ്ലീഹ-
ന്മാര്‍ സഹദേന്മാരേ,
ഞങ്ങള്‍ക്കായ് കൃപയാ
ചിപ്പീനെല്ലാരും.
4.നിന്‍ ശരണത്താല്‍ മൃത-
രാം ഭ്രാതൃപിതൃക്കള്‍
മേലാനന്ദപ്പനി-
നീര്‍ നീ വീഴ്‌ത്തേണം.
5.മാതൃ സ്മരണയുയര്‍-
ത്തി, സിദ്ധരെയേറ്റി
മൃതരെ വാഴ്ത്തീടു-
ന്നവനായ് സ്‌തോത്രം.
6.മാതാ കാദീശ-
ന്മാര്‍ തന്‍ പ്രാര്‍ത്ഥനയാല്‍
അരുളടിയാര്‍ക്കും മൃത-
രായോര്‍ക്കും പുണ്യം.
	</pre>
</h5>
	<h2>വിശ്വാസപ്രമാണം *</h2>
	<p>
		സര്‍വ്വശക്തനായ പിതാവും, ആകാശത്തിന്റെയും ഭൂമിയുടെയും കാണപ്പെടുന്നവയും, കാണപ്പെടാത്തവയുമായ സകലത്തിന്റെയും സ്രഷ്ടാവുമായ സതൈ്യകദൈവത്തില്‍ ഞങ്ങള്‍ വിശ്വസിക്കുന്നു.
		ദൈവത്തിന്റെ ഏകപുത്രനും സര്‍വ്വലോകങ്ങള്‍ക്കും മുമ്പ് പിതാവില്‍നിന്ന് ജനിച്ചവനും, പ്രകാശത്തില്‍ നിന്നുള്ള പ്രകാശവും, സത്യദൈവത്തില്‍ നിന്നുള്ള സത്യദൈവവും, ജനിച്ചവനും സൃഷ്ടിയല്ലാത്തവനും, സാരാംശത്തില്‍ പിതാവിനോട് സമത്ത്വമുള്ളവനും, സര്‍വ്വ സൃഷ്ടിക്കും ഹേതുവായവനും, മനുഷ്യരായ ഞങ്ങള്‍ക്കും ഞങ്ങളുടെ രക്ഷയ്ക്കും വേണ്ടി, സ്വര്‍ഗ്ഗത്തില്‍ നിന്നിറങ്ങി ♱ പരിശുദ്ധ റൂഹായില്‍ നിന്നും, ദൈവമാതാവായ വിശുദ്ധ കന്യകമറിയാമില്‍ നിന്നും, ശരീരിയായിത്തീര്‍ന്ന് ♱ മനുഷ്യനായി പൊന്തിയോസ് പീലാത്തോസിന്റെ ദിവസങ്ങളില്‍ ഞങ്ങള്‍ക്കുവേണ്ടി ക്രൂശിക്കപ്പെട്ട് ♱ കഷ്ടതയനുഭവിച്ച്, മരിച്ച്, അടക്കപ്പെട്ട് തിരുമനസ്സായ പ്രകാരം മൂന്നാം ദിവസം ഉയിര്‍ത്തെഴുന്നേറ്റ്, സ്വര്‍ഗ്ഗത്തിലേക്ക് കരേറി, തന്റെ പിതാവിന്റെ വലത്തുഭാഗത്ത് ഇരുന്നവനും, ജീവനുള്ളവരെയും മരിച്ചവരെയും വിധിക്കുവാന്‍ വലിയ മഹത്ത്വത്തോടെ വീണ്ടും വരുവാനിരിക്കുന്നവനും, തന്റെ രാജ്യത്തിന് അവസാനമില്ലാത്തവനും, ഏക കര്‍ത്താവുമായ യേശുമിശിഹായിലും ഞങ്ങള്‍ വിശ്വസിക്കുന്നു.
		സകലത്തെയും ജീവിപ്പിക്കുന്ന കര്‍ത്താവും പിതാവില്‍ നിന്നും പുറപ്പെട്ട് പിതാവിനോടും, പുത്രനോടും കൂടെ വന്ദിക്കപ്പെട്ട് സ്തുതിക്കപ്പെടുന്നവനും, നിബിയന്മാരും ശ്ലീഹന്മാരും മുഖാന്തിരം സംസാരിച്ചവനും, ജീവനും, പരിശുദ്ധിയുമുള്ള ഏക റൂഹായിലും, കാതോലികവും, ശ്ലൈഹികവും, ഏകവും, വിശുദ്ധവുമായ സഭയിലും ഞങ്ങള്‍ വിശ്വസിക്കുന്നു.
		പാപമോചനത്തിനുള്ള മാമോദീസാ ഒന്ന് മാത്രമെ യുള്ളു എന്നു ഞങ്ങള്‍ ഏറ്റുപറഞ്ഞ്, മരിച്ചുപോയവരുടെ ഉയിര്‍പ്പിനും,  വരുവാനിരിക്കുന്ന ലോകത്തിലെ പുതിയ ജീവനുമായി ഞങ്ങള്‍ നോക്കിപ്പാര്‍ക്കുന്നു. ആമ്മീന്‍. 
		ബാറെക്‌മോര്‍ സ്തൗമെന്‍കാലോസ് 
		കുറിയേലായിസ്‌സോന്‍.
	</p>

<h1>ഒന്‍പതാം മണി</h1>
<h2>ആരംഭവും കൗമായും</h2>
<h2>അപേക്ഷ</h2>
<p>
	ജീവിപ്പിക്കുന്നതായ തന്റെ കഷ്ടാനുഭവങ്ങളാല്‍ ഞങ്ങളുടെ പാപബന്ധങ്ങളെ ഛേദിച്ചവനും ജീവന്‍ നല്‍കുന്നതായ തന്റെ മരണത്താല്‍ മരണത്തിന്റെ ശക്തിയെ നശിപ്പിച്ചവനും സംക്ഷേപിക്കാവതല്ലാത്തതായ തന്റെ വ്യാപാരരഹസ്യത്താല്‍ ജ്ഞാനികളുടെ ജ്ഞാനത്തേയും ബുദ്ധിമാന്മാരുടെ വിവേകത്തേയും  കുറ്റപ്പെടുത്തി ജയിച്ചവനും രക്ഷാകരമായ തന്റെ സ്ലീബായുടെ ശക്തിയാല്‍ പാതാളത്തിന്റെ അഗാധത്തില്‍നിന്ന് ആദാമിനെയും അവന്റെ സന്തതികളെയും രക്ഷിച്ചവനും, പിതാവിന്റെ ഏകപുത്രനും വചനവുമായ കര്‍ത്താവേ, നീ മനുഷ്യരെ സ്‌നേഹിക്കുന്നവനാകകൊണ്ട് നിന്റെ കൃപനിമിത്തം നിന്നോട് ഞങ്ങള്‍ അപേക്ഷിക്കുന്നു. നിന്റെ പരിശുദ്ധ റൂഹായുടെ കൃപ ഞങ്ങള്‍ക്ക് ദാനം ചെയ്യണമേ. തിന്മപ്പെട്ടവനായ സാത്താന്റെ ജ്വലിക്കുന്ന അസ്ത്രങ്ങളെയെല്ലാം കെടുത്തുവാന്‍ ഞങ്ങള്‍ പ്രാപ്തരാകുവാനും ഞങ്ങള്‍ ജീവനോടിരിക്കുന്ന ദിവസമൊക്കെയും നീതിയോടും സത്യത്തോടും നിനക്ക് ശുശ്രൂഷ ചെയ്യുവാനുമായി ജയമുള്ള നിന്റെ സ്ലീബായാകുന്ന ആയുധം ഞങ്ങളെ ധരിപ്പിക്കണമേ. കര്‍ത്താവേ, ഞങ്ങളുടെ വര്‍ഗ്ഗത്തിന്റെ ബലഹീനത നീ അറിഞ്ഞ് ഞങ്ങളെ അനുഗ്രഹിച്ച് കരുണയോടെ ശുദ്ധീകരിക്കണമേ. സകല അന്യായത്തില്‍ നിന്നും ഞങ്ങളെ വിടുവിക്കണമേ. നിന്റെ ഇഷ്ടം നന്നായി ചെയ്യുവാന്‍ വേണ്ടി നിന്നിലുള്ള ഭയം ഞങ്ങള്‍ക്ക് നല്‍കണമേ. ഞങ്ങളുടെ കര്‍ത്താവേ, നിന്റെ രാജ്യത്തില്‍ നീ വരുമ്പോള്‍ ഞങ്ങളെ ഓര്‍ത്തുകൊള്ളണമേ. വലത്തുഭാഗത്തെ കള്ളനോട് നീ കരുണ ചെയ്തപ്രകാരം ഞങ്ങളോടും കരുണ ചെയ്യണമേ. അനുഗ്രഹങ്ങള്‍ക്കും പാപമോചനത്തിനും ഞങ്ങളെ യോഗ്യരാക്കണമേ. തിന്മപ്പെട്ടവനില്‍നിന്നും അവന്റെ സകല പരീക്ഷകളില്‍നിന്നും, യുദ്ധങ്ങളില്‍നിന്നും ഞങ്ങളെ വിടുവിച്ച് രക്ഷിച്ചുകൊള്ളണമേ. എന്തെന്നാല്‍, നീ അനുഗ്രഹിക്കുന്നവനും കരുണ നിറഞ്ഞിരിക്കുന്നവനും പാപികളോട് കനിവുള്ളവനും അവരുടെ അപേക്ഷകളും സങ്കടങ്ങളും കൈക്കൊള്ളുന്നവനുമാകയാല്‍ നിനക്കും നിന്റെ പിതാവിനും നിന്റെ പരിശുദ്ധ റൂഹായ്ക്കും ഇപ്പോഴും എല്ലായ്‌പ്പോഴും എന്നേക്കും സ്തുതി യോഗ്യമാകുന്നു. ആമ്മീന്‍.
</p>
<h2>മാര്‍ ബാലായിയുടെ ബോവൂസോ</h2>
<h5>
	<pre>
കരുണനിറഞ്ഞവനേ, പുനരുത്ഥാനത്തില്‍ 
നിന്നുടെ സൃഷ്ടിയെ നീ പുതുതാക്കീടണമേ
നിന്നില്‍ ശരണത്താല്‍ നിദ്രയിലായ് നിന്റെ
വരവിനു കാത്തീടും മൃതരില്‍ കനിയണമേ
അവരബറാഹത്തിന്റെയും ഇസഹാക്കുടെയും
യാക്കോബിന്നുടെയും മടിയില്‍ പാര്‍ക്കണമേ
വന്നവനും വരുവോനും മൃതര്‍തന്നുയിരും 
സ്തുതനെന്ന് ശരീരാത്മാക്കള്‍ പാടണമേ.
	</pre>
</h5>
<h2>വിശ്വാസപ്രമാണം *</h2>
<p>
    സര്‍വ്വശക്തനായ പിതാവും, ആകാശത്തിന്റെയും ഭൂമിയുടെയും കാണപ്പെടുന്നവയും, കാണപ്പെടാത്തവയുമായ സകലത്തിന്റെയും സ്രഷ്ടാവുമായ സതൈ്യകദൈവത്തില്‍ ഞങ്ങള്‍ വിശ്വസിക്കുന്നു.
    ദൈവത്തിന്റെ ഏകപുത്രനും സര്‍വ്വലോകങ്ങള്‍ക്കും മുമ്പ് പിതാവില്‍നിന്ന് ജനിച്ചവനും, പ്രകാശത്തില്‍ നിന്നുള്ള പ്രകാശവും, സത്യദൈവത്തില്‍ നിന്നുള്ള സത്യദൈവവും, ജനിച്ചവനും സൃഷ്ടിയല്ലാത്തവനും, സാരാംശത്തില്‍ പിതാവിനോട് സമത്ത്വമുള്ളവനും, സര്‍വ്വ സൃഷ്ടിക്കും ഹേതുവായവനും, മനുഷ്യരായ ഞങ്ങള്‍ക്കും ഞങ്ങളുടെ രക്ഷയ്ക്കും വേണ്ടി, സ്വര്‍ഗ്ഗത്തില്‍ നിന്നിറങ്ങി ♱ പരിശുദ്ധ റൂഹായില്‍ നിന്നും, ദൈവമാതാവായ വിശുദ്ധ കന്യകമറിയാമില്‍ നിന്നും, ശരീരിയായിത്തീര്‍ന്ന് ♱ മനുഷ്യനായി പൊന്തിയോസ് പീലാത്തോസിന്റെ ദിവസങ്ങളില്‍ ഞങ്ങള്‍ക്കുവേണ്ടി ക്രൂശിക്കപ്പെട്ട് ♱ കഷ്ടതയനുഭവിച്ച്, മരിച്ച്, അടക്കപ്പെട്ട് തിരുമനസ്സായ പ്രകാരം മൂന്നാം ദിവസം ഉയിര്‍ത്തെഴുന്നേറ്റ്, സ്വര്‍ഗ്ഗത്തിലേക്ക് കരേറി, തന്റെ പിതാവിന്റെ വലത്തുഭാഗത്ത് ഇരുന്നവനും, ജീവനുള്ളവരെയും മരിച്ചവരെയും വിധിക്കുവാന്‍ വലിയ മഹത്ത്വത്തോടെ വീണ്ടും വരുവാനിരിക്കുന്നവനും, തന്റെ രാജ്യത്തിന് അവസാനമില്ലാത്തവനും, ഏക കര്‍ത്താവുമായ യേശുമിശിഹായിലും ഞങ്ങള്‍ വിശ്വസിക്കുന്നു.
    സകലത്തെയും ജീവിപ്പിക്കുന്ന കര്‍ത്താവും പിതാവില്‍ നിന്നും പുറപ്പെട്ട് പിതാവിനോടും, പുത്രനോടും കൂടെ വന്ദിക്കപ്പെട്ട് സ്തുതിക്കപ്പെടുന്നവനും, നിബിയന്മാരും ശ്ലീഹന്മാരും മുഖാന്തിരം സംസാരിച്ചവനും, ജീവനും, പരിശുദ്ധിയുമുള്ള ഏക റൂഹായിലും, കാതോലികവും, ശ്ലൈഹികവും, ഏകവും, വിശുദ്ധവുമായ സഭയിലും ഞങ്ങള്‍ വിശ്വസിക്കുന്നു.
    പാപമോചനത്തിനുള്ള മാമോദീസാ ഒന്ന് മാത്രമെ യുള്ളു എന്നു ഞങ്ങള്‍ ഏറ്റുപറഞ്ഞ്, മരിച്ചുപോയവരുടെ ഉയിര്‍പ്പിനും,  വരുവാനിരിക്കുന്ന ലോകത്തിലെ പുതിയ ജീവനുമായി ഞങ്ങള്‍ നോക്കിപ്പാര്‍ക്കുന്നു. ആമ്മീന്‍. 
    ബാറെക്‌മോര്‍ സ്തൗമെന്‍കാലോസ് 
    കുറിയേലായിസ്‌സോന്‍.
</p>

<h1>നോമ്പുകളില്‍ സന്ധ്യയ്ക്കും പ്രഭാതത്തിലും ചൊല്ലേണ്ട പ്രാര്‍ത്ഥന </h1>

<h1>ശ്ലീഹാനോമ്പ്
	അഥവാ
	പതിമൂന്നുനോമ്പ്</h1>

<h2>സന്ധ്യാപ്രാര്‍ത്ഥനയില്‍ 
	ചേര്‍ത്തുചൊല്ലേണ്ട അപേക്ഷ</h2>
<p>
	കര്‍ത്താവേ, വിദ്യാവിഹീനരും ഭോഷന്മാരുമായിരുന്ന മീന്‍പിടുത്തക്കാര്‍ നിന്നോടുചേര്‍ന്ന് നിന്റെ ശിഷ്യന്മാരായിത്തീര്‍ന്നപ്പോള്‍ ലോകത്തിലെ തത്വജ്ഞാനികള്‍പോലും അവരെ ജയിക്കുവാന്‍ കഴിയാത്തവിധം ജ്ഞാനികളും സമര്‍ത്ഥന്മാരുമായി ഭേദപ്പെട്ടതുപോലെ ഞങ്ങള്‍ നോമ്പാലും പ്രാര്‍ത്ഥനകളാലും സകല സല്‍പ്രവൃത്തികളാലും നിന്നോടുചേര്‍ന്ന് നിനക്കുള്ളവരായിരിക്കുവാനും നിന്റെ തിരുവിഷ്ടം ചെയ്തു ജീവിക്കുവാനും നിന്റെ കൃപ ഞങ്ങളെ സഹായിക്കുമാറാകണമേ.
	കര്‍ത്താവേ, നിന്നോടുള്ള സ്‌നേഹത്താല്‍ മാര്‍ പത്രോസ് ശ്ലീഹാ തലകീഴായുള്ള മരണത്തിനും, മാര്‍ പൗലോസ് ശ്ലീഹാ വാളിന്റെ മൂര്‍ച്ചയ്ക്കും നിന്റെ തിരുനാമത്തെപ്രതി തങ്ങളെത്തന്നെ ഏല്പിച്ചുകൊടുത്തതുപോലെ ഞങ്ങളും നിന്നെ സത്യമായി സ്‌നേഹിച്ച് നിന്റെ തിരുനാമത്തെപ്രതി പീഡകളും ഞെരുക്കങ്ങളും സഹിക്കുവാനും, യാതൊരുവിധ ഉപദ്രവങ്ങളോ മരണമോ നിന്നില്‍നിന്ന് ഞങ്ങളെ വേര്‍പെടുത്താതിരിക്കുവാനും നിന്റെ കൃപ ഞങ്ങള്‍ക്ക് സഹായകമായിരിക്കണമേ. അവരുടെ പ്രാര്‍ത്ഥനകളാല്‍ സകല ശത്രുക്കളില്‍നിന്നും ഞങ്ങളെ രക്ഷിക്കണമേ.
	കര്‍ത്താവേ, വിശുദ്ധ ശ്ലീഹന്മാരുടെ പ്രാര്‍ത്ഥനകളാല്‍, അവരെപ്പോലെ ഞങ്ങള്‍ ലോകത്തെയും അതിന്റെ മോഹങ്ങളെയും ജയിച്ച് പരമാനന്ദകരമായ പരലോകത്തിലെ നിത്യജീവനെ ആഗ്രഹിക്കുവാനും അതിന് അവകാശികളായി ഭവിക്കുവാനും യോഗ്യരായിത്തീരണമേ. ശരീരത്തെ കൊല്ലുന്നവരെ ഭയപ്പെടാതെ ആത്മാവിനെയും ശരീരത്തെയും അഗ്നിനരകത്തില്‍ ഇടുവാന്‍ കഴിയുന്നവനെ ഭയപ്പെടുവാനും, ശരീരത്തെക്കാള്‍ ആത്മാവിന്റെ വെടിപ്പുംവിശുദ്ധിയും വിലമതിച്ച് ക്രിസ്തീയമായി ജീവിക്കുവാനും നിന്റെ കൃപ ഞങ്ങളെ സഹായിക്കുമാറാകട്ടെ.
</p>
<h2>പ്രഭാത പ്രാര്‍ത്ഥനയില്‍ 
	ചേര്‍ത്തുചൊല്ലേണ്ട അപേക്ഷ</h2>
<p>
	കര്‍ത്താവേ, വിശുദ്ധ ശ്ലീഹന്മാരുടെ നോമ്പ് നിനക്ക് ഇഷ്ടമായതുപോലെ ഞങ്ങളുടെ നോമ്പിലും നീ ഇഷ്ടപ്പെടണമേ. ഞങ്ങള്‍ ലോകത്തിനായിട്ടല്ല, നിനക്കായിട്ടും നിന്നിലും അവരെപ്പോലെ ജീവിക്കുവാന്‍ ഞങ്ങളെ നീ സഹായിക്കണമേ.
	ഞങ്ങള്‍ നാമമാത്ര ക്രിസ്ത്യാനികളായിട്ടല്ല, സത്യക്രിസ്ത്യാനികളായി ഈ ലോകത്തില്‍ ശോഭിക്കുവാനും നോമ്പ്, പ്രാര്‍ത്ഥന, ധര്‍മ്മം മുതലായ സല്‍പ്രവൃത്തികളാല്‍ മാതൃകാ യോഗ്യരായിത്തീരുവാനും ഞങ്ങള്‍ക്ക് ഇടയാക്കണമേ.
	പരിശുദ്ധ ശ്ലീഹന്മാര്‍ ലോകമൊക്കെയുടെ രക്ഷയ്ക്കുവേണ്ടി ശ്രമിക്കുകയും അനേകായിരം ആത്മാക്കള്‍ക്ക് അവര്‍ രക്ഷയുടെ കാരണക്കാരായിത്തീരുകയും ചെയ്തപ്രകാരം കര്‍ത്താവേ, ഞങ്ങളും നിന്നെ സത്യമായി സ്‌നേഹിച്ച് സല്‍പ്രവൃത്തികളാല്‍ അലങ്കരിക്കപ്പെട്ട് പലരുടെ രക്ഷയ്ക്ക് കാരണക്കാരായിത്തീരണമേ.
	ഞങ്ങളുടെ ചുറ്റുമുള്ള ജനങ്ങള്‍ ഞങ്ങളുടെ നല്ല നടപടികളെയും ഞങ്ങളുടെ നേരെയുള്ള നിന്റെ സ്‌നേഹത്തെയും ഞങ്ങളുടെയിടയില്‍ നീ പ്രവര്‍ത്തിക്കുന്ന അത്ഭുതങ്ങളെയും കണ്ട് ഞങ്ങളോടുകൂടെ നിന്റെ ആട്ടിന്‍കൂട്ടത്തില്‍ ചേരുവാനും നിന്റെ തിരുനാമം ലോകമെങ്ങും മഹത്ത്വപ്പെട്ട് പുകഴ്ത്തപ്പെടുവാനും അകല്‍ക്കറുസാ ലജ്ജിക്കുവാനും ഇടയാക്കണമേ. 
</p>
<h1>പതിനഞ്ചു നോമ്പ്</h1>
<h2>സന്ധ്യാപ്രാര്‍ത്ഥനയില്‍ 
	ചേര്‍ത്തുചൊല്ലേണ്ട അപേക്ഷ</h2>
<p>
	മര്‍ത്തമറിയം ദൈവത്തിന്റെ മാതാവായിത്തീരുവാന്‍ തെരഞ്ഞെടുക്കപ്പെട്ടിട്ട്, ലോകയിമ്പങ്ങളെല്ലാം വെടിഞ്ഞ്, വിശുദ്ധിയില്‍ ജീവിച്ച്, സര്‍വ്വ നന്മകളാലും അലങ്കരിക്കപ്പെട്ടു. കര്‍ത്താവേ, ഞങ്ങളും ലോകയിമ്പങ്ങള്‍ വെടിഞ്ഞ് നോമ്പ്, പ്രാര്‍ത്ഥന മുതലായ നന്മകളാല്‍ അലങ്കരിക്കപ്പെട്ടവരും നിനക്ക് വസിക്കുവാന്‍ തക്ക വിശുദ്ധ ആലയങ്ങളും ആയിരിക്കുവാന്‍ യോഗ്യരായിത്തീരണമേ.
	സ്ത്രീമൂലം വന്ന നാശത്തെ സ്ത്രീമൂലം പരിഹരിക്കുവാന്‍വേണ്ടി തെരഞ്ഞെടുക്കപ്പെട്ട നിത്യകന്യകയായ മര്‍ത്തമറിയം അമ്മയുടെ പ്രാര്‍ത്ഥനകളാല്‍ കര്‍ത്താവേ, ഞങ്ങളുടെ നോമ്പും പ്രാര്‍ത്ഥനയും ശുശ്രൂഷകളും നീ കൈക്കൊള്ളണമേ. അവളുടെ പ്രാര്‍ത്ഥനയാല്‍ കാനായിലെ കല്ല്യാണത്തില്‍ വീഞ്ഞിന്റെ കുറവിനെ അത്ഭുതകരമായി നീ തീര്‍ത്തതുപോലെ ഞങ്ങളുടെ നോമ്പിന്റെയും പ്രാര്‍ത്ഥനകളുടെയും ശുശ്രൂഷകളുടെയും കുറവുകള്‍ നീ പരിഹരിക്കണമേ.
	കര്‍ത്താവേ, നിന്റെ മാതാവിന്റെ മരണസമയത്ത് മാലാഖമാരുടെയും നിബിയന്മാരുടെയും ശ്ലീഹന്മാരുടെയും സഹദേന്മാരുടെയും പൂര്‍വ്വപിതാക്കന്മാരുടെയും സകല പരിശുദ്ധന്മാരുടെയും സംഘത്തോടുകൂടി നീ എഴുന്നെള്ളി അവളുടെ ആത്മാവിനെ ബഹുമാനത്തോടെ കൈക്കൊണ്ടതുപോലെ ഞങ്ങളുടെ നോമ്പും പ്രാര്‍ത്ഥനകളും കൃപയോടെ ദര്‍ശിച്ച് കൈക്കൊള്ളണമേ. നിന്നില്‍നിന്ന് ഞങ്ങളെ അകറ്റുവാന്‍ ഇടവിടാതെ ശ്രമിക്കുന്ന സാത്താനും സൈന്യങ്ങളും ലജ്ജിച്ചോടുകയും ചെയ്യു മാറാകണമേ.
</p>
<h2>പ്രഭാതപ്രാര്‍ത്ഥനയില്‍ 
	ചേര്‍ത്തുചൊല്ലേണ്ട അപേക്ഷ</h2>
<p>
	ദൈവമേ, ഈ നോമ്പിന്റെ അവസാനത്തില്‍ നിത്യകന്യകയായ ദൈവമാതാവിന്റെ മരണത്തിന്റെയും സ്വര്‍ഗ്ഗാരോപണത്തിന്റെയും ഓര്‍മ്മ നിന്റെ ഇഷ്ടപ്രകാരം വെടിപ്പുള്ള നോമ്പോടും ആത്മശരീരങ്ങളുടെ വിശുദ്ധിയോടുംകൂടി ആചരിക്കുവാന്‍ ഞങ്ങളെ യോഗ്യരാക്കിത്തീര്‍ക്കണമേ.
	കരുണയുള്ള പിതാവേ, ഞങ്ങളുടെ നോമ്പും പ്രാര്‍ത്ഥനകളും നീ കൈക്കൊള്ളണമേ. ഞങ്ങള്‍ പാപേച്ഛകളെ ത്യജിച്ചുകൊണ്ട് ദൈവത്തിന്റെ വലത്തുഭാഗത്ത് മിശിഹാ ഇരിക്കുന്നിടത്തുള്ള ഉന്നതമായ കാര്യങ്ങളെ ചിന്തിക്കുവാന്‍ ഞങ്ങള്‍ക്ക് നീ കൃപചെയ്യണമേ.
	സര്‍വ്വശക്തനായ ദൈവമേ, ലോകസംബന്ധമായ കാര്യങ്ങളെയല്ല, ഉന്നതത്തിലുള്ള സ്വര്‍ഗ്ഗീയ കാര്യങ്ങളെ വിചാരിക്കുവാനും മര്‍ത്തമറിയാമിന്റെ ഓര്‍മ്മയില്‍ ഉന്നതത്തിലുള്ള സ്വര്‍ഗ്ഗീയ സൈന്യങ്ങളോടൊത്ത് നിനക്ക് സ്തുതി പാടുവാനും ഞങ്ങളെ യോഗ്യരാക്കിത്തീര്‍ക്കണമേ. ഓരോരുത്തന്റെയും പ്രവൃത്തികള്‍ പരിശോധിച്ച് തക്കതായ പ്രതിഫലം കൊടുക്കുന്ന ഭയങ്കര നാളില്‍ ഞങ്ങളുടെ നോമ്പും നമസ്‌കാരങ്ങളും ഞങ്ങള്‍ക്ക് കുറ്റത്തിനും ശിക്ഷാവിധിക്കുമായിത്തീരാതെ നിന്റെ കൃപകള്‍ക്കും സഹായങ്ങള്‍ക്കും പാപമോചനത്തിനും മാര്‍ഗ്ഗമായിത്തീരണമേ. ആമ്മീന്‍.
</p>
<h1>ഇരുപത്തഞ്ചുനോമ്പ്</h1>
<h2>സന്ധ്യാപ്രാര്‍ത്ഥനയില്‍ 
	ചേര്‍ത്തുചൊല്ലേണ്ട അപേക്ഷ</h2>
<p>
	ദൈവമേ, ഞങ്ങളുടെ പിതാവായ ആദാം വിലക്കപ്പെട്ട ഫലം ഭക്ഷിച്ചതിനാല്‍ മനുഷ്യജാതിക്കുണ്ടായ ആപത്തു തീര്‍ക്കുവാനായി നിന്റെ പ്രിയപ്പെട്ട ഏകപുത്രനെ കരുണയോടെ മനുഷ്യാവതാരത്തിന് നീ കല്പിച്ചയച്ചുവല്ലോ. ആ രക്ഷാകരമായ ജനനപ്പെരുന്നാളിന്റെ ബഹുമാനത്തിനും ആഘോഷത്തിനുംവേണ്ടി ഞങ്ങള്‍ ആചരിക്കുന്ന നോമ്പ് പൗരസ്ത്യദേശത്തു നിന്നെത്തിയ ജ്ഞാനികളുടെ കാഴ്ചകള്‍പോലെ നീ കൈക്കൊള്ളണമേ.
	ഭക്ഷണംമൂലം ഞങ്ങളില്‍ അധികാരപ്പെട്ടവനായ ആകല്‍ക്കറുസായെ ജയിക്കുവാന്‍ തോല്‍ക്കാത്ത ആയുധമായി നോമ്പിനെ നിന്റെ ഏകപുത്രനായ ഞങ്ങളുടെ രക്ഷകന്‍ ഞങ്ങള്‍ക്ക് ഏല്‍പ്പിച്ചുതന്നിരിക്കുന്നതിനാല്‍ രക്ഷാകരമായ ജനനപ്പെരുന്നാളിലേക്ക് നോമ്പ് എന്ന വലിയ ആയുധം ധരിച്ചുകൊണ്ട് ഞങ്ങള്‍ ഓടുന്നു. ഞങ്ങളെ ആക്രമിച്ചു വീഴിക്കുവാന്‍വേണ്ടി ഞങ്ങളോടു കഠിന യുദ്ധം ചെയ്യുന്ന ദുഷ്ടശത്രുക്കളില്‍നിന്നും സൈന്യങ്ങളില്‍നിന്നും കരുണയോടെ ഞങ്ങളെ രക്ഷിക്കണമേ.
	ദൈവമേ, ഞങ്ങള്‍ ബലഹീനരാകുന്നതുകൊണ്ട് ഞങ്ങളുടെ നോമ്പും പ്രാര്‍ത്ഥനകളും ബലഹീനവും കുറ്റമുള്ളവയുമാകുന്നു. എങ്കിലും, ഞങ്ങള്‍ നിന്റെ സാദൃശ്യത്തില്‍ സൃഷ്ടിക്കപ്പെട്ടവരും നിന്റെ കൈവേലയുമാകുന്നു എന്നോര്‍ത്ത് ഞങ്ങളുടെ നോമ്പും പ്രാര്‍ത്ഥനകളും കൃപയോടെ കൈക്കൊള്ളണമേ. മനുഷ്യാവതാരത്തിന് നിന്റെ ഏകപുത്രനെ അയക്കുവാന്‍ തക്കവണ്ണം നിനക്ക് ഞങ്ങളോട് കരുണയുണ്ടായെങ്കില്‍ ഞങ്ങളുടെ ശുശ്രൂഷയിലുള്ള കുറ്റങ്ങള്‍ നീക്കുവാനും പാപങ്ങള്‍ മോചിക്കുവാനും നിന്റെ മഹാകരുണയെ തടയാന്‍ യാതൊന്നിനും കഴിയുന്നതല്ല.
	നിന്റെ മഹാകരുണയുടെ മുമ്പില്‍ ഞങ്ങളുടെ പാപങ്ങള്‍ മഹാസമുദ്രത്തില്‍ ഒരുതുള്ളി ചെളിപോലെയാകുന്നു. ദൈവമേ, ഞങ്ങള്‍ നിന്റെ കരുണ കൈക്കൊണ്ട് പാപമോചനം ലഭിച്ചവരായി ഞങ്ങളുടെ രക്ഷിതാവിന്റെ ജനനപ്പെരുന്നാളില്‍ മാലാഖമാരോടുകൂടെ നിന്നെ സ്തുതിച്ച് പുകഴ്ത്തുവാനും ആട്ടിടയന്മാരോടുകൂടെ അത്ഭുതങ്ങള്‍ കാണുവാനും ഞങ്ങളോടുള്ള നിന്റെ സ്‌നേഹം തിരിച്ചറിഞ്ഞ് നന്ദിയുള്ള ഹൃദയത്തോടെ നിന്നെയും നിന്റെ ഏകപുത്രനെയും പരിശുദ്ധ റൂഹായെയും സ്തുതിച്ച് പുകഴ്ത്തുവാനും ഞങ്ങളെ യോഗ്യരാക്കിത്തീര്‍ക്കണമേ. ആമ്മീന്‍. 
</p>
<h2>
	പ്രഭാതപ്രാര്‍ത്ഥനയില്‍ 
	ചേര്‍ത്തുചൊല്ലേണ്ട അപേക്ഷ
</h2>
<p>
	ദൈവമേ, നോമ്പും പ്രാര്‍ത്ഥനയുംകൊണ്ടല്ലാതെ ഈ ജാതി പുറപ്പെട്ടു പോകുന്നതല്ലെന്ന് നിന്റെ പുത്രന്‍ ഞങ്ങളെ പഠിപ്പിച്ചതുപോലെ ഞങ്ങളുടെ വൈരിയായ സാത്താനെ ഓടിച്ച് പുറത്താക്കുന്നതിന് നോമ്പിലും പ്രാര്‍ത്ഥനയിലും ഞങ്ങള്‍ അഭയം പ്രാപിക്കുന്നു. ഈ നോമ്പ് ഞങ്ങള്‍ക്ക് കോട്ടയും സഹായവും ആയിരിക്കണമേ.
	സാത്താന്റെ ദാസ്യത്തില്‍നിന്ന് നിന്റെ ഏകപുത്രന്‍ ഞങ്ങളെ അകറ്റിയെങ്കിലും ഞങ്ങളുടെ ദുഷ്പ്രവൃത്തികള്‍ നിമിത്തം പിന്നെയും അവന്റെ ദാസ്യത്തില്‍ ഞങ്ങള്‍ ഉള്‍പ്പെട്ടിരിക്കുന്നു. നോമ്പും പ്രാര്‍ത്ഥനയുംമൂലം ഈ ദാസ്യത്തില്‍ നിന്നു രക്ഷപ്പെട്ട് ജനനപ്പെരുന്നാളില്‍ ഹൃദയപൂര്‍വ്വം സന്തോഷിക്കുവാന്‍ ഞങ്ങളെ യോഗ്യരാക്കണമേ.
	സ്വന്തനീതിയാല്‍ രക്ഷിക്കപ്പെടുന്ന ഒരുവനും ഇല്ലാത്തതുകൊണ്ട് ഞങ്ങളുടെ നോമ്പിലോ പ്രാര്‍ത്ഥനയിലോ അല്ല, നിന്റെ കൃപയില്‍ മാത്രം ഞങ്ങള്‍ ആശ്രയിച്ചിരിക്കുന്നു. ദൈവമേ, ഞങ്ങളെ കൈവിട്ടുകളയരുതേ. സന്തോഷത്തിന്റെ പെരുന്നാളില്‍ ഞങ്ങള്‍ ദുഃഖിക്കുവാന്‍ ഇടവരുത്തരുതേ.
	ദുര്‍വിചാരങ്ങളെയും ദുഷ്പ്രവര്‍ത്തികളെയും സകല പാപങ്ങളെയും നീക്കിക്കളഞ്ഞ് സകലവിധ നന്മകളും ധരിച്ചുകൊണ്ടും ദൈവികാഭരണങ്ങള്‍ അണിഞ്ഞുകൊണ്ടും ആന്തരികമായുള്ള ആഭരണങ്ങളിലും വസ്ത്രങ്ങളിലും ഭക്ഷണപാനീയങ്ങളിലും ദൈവേഷ്ടപ്രകാരം സന്തോഷിക്കുവാന്‍ ഞങ്ങളെ യോഗ്യരാക്കണമേ. ആമ്മീന്‍.
</p>


<h1>മറ്റ് പ്രാര്‍ത്ഥനാസമാഹാരം</h1>
<h2>ത്രികാലപ്രാര്‍ത്ഥനകള്‍
	സാധാരണ ദിവസങ്ങളില്‍</h2>
<p>
	കര്‍ത്താവിന്റെ മാലാഖ മര്‍ത്തമറിയാമിനൊടു വചനിച്ചു; പരിശുദ്ധാത്മാവിനാല്‍ അവള്‍ ഗര്‍ഭിണിയായി.
	1 കൃപനിറഞ്ഞ....
	ഇതാ, ഞാന്‍ കര്‍ത്താവിന്റെ ദാസി: നിന്റെ വചനം പോലെ എനിക്കു ഭവിക്കട്ടെ.	1 കൃപനിറഞ്ഞ...
	വചനം ശരീരിയായി, നമ്മോടുകൂടെ വസിച്ചു. 		1 കൃപനിറഞ്ഞ...
	യേശുമിശിഹായുടെ വാഗ്ദാനങ്ങള്‍ക്കു ഞങ്ങള്‍ യോഗ്യരാകുവാന്‍,
	സര്‍വ്വേശ്വരന്റെ പരിശുദ്ധ മാതാവേ, ഞങ്ങള്‍ക്ക്‌വേണ്ടി അപേക്ഷിക്കണമേ.
</p>
<h2>നമുക്കു പ്രാര്‍ത്ഥിക്കാം</h2>
<p>
	സര്‍വ്വേശ്വരാ, കര്‍ത്താവേ, മാലാഖ അറിയിച്ചപ്രകാരം നിന്റെ പുത്രന്‍ യേശുമിശിഹാ മനുഷ്യനായി എന്നത് അറിഞ്ഞിരിക്കുന്ന ഞങ്ങള്‍ അവന്റെ പീഡാനുഭവത്താലും കുരിശിനാലും ഉയിര്‍പ്പിന്റെ മഹിമയെ പ്രാപിക്കുവാന്‍ അനുഗ്രഹം ചെയ്യണമെന്ന് നിന്നോടു ഞാന്‍ അപേക്ഷിക്കുന്നു. വിശേഷിച്ച്, മരിച്ച വിശ്വാസികളുടെ ആത്മാക്കള്‍ നിന്റെ കാരുണ്യത്താല്‍ സ്വര്‍ഗ്ഗത്തില്‍ പ്രവേശിക്കുവാന്‍ ഇടയാകട്ടെ. ഈ യാചനകളൊക്കെയും ഞങ്ങളുടെ കര്‍ത്താവേശുമിശിഹാ മുഖേന ഞങ്ങള്‍ക്ക് നീ നല്‍കണമേ. 	ആമ്മീന്‍	
	3 ത്രിത്വ.
</p>
<h2>ഹാശാ ആഴ്ചയില്‍</h2>
<code>''ഹാശാ'' ബുധനാഴ്ച (കഴിഞ്ഞുള്ള) സന്ധ്യ തുടങ്ങി ''ഹാശാ'' ശനിയാഴ്ച കാലത്തുവരെ ചൊല്ലേണ്ട</code>
<p>
	മിശിഹാ നമ്മെപ്രതി മരണത്തോളം കീഴ്‌വഴങ്ങി, കുരിശില്‍ മരിച്ചു. അതുകൊണ്ട് പിതാവായ ദൈവം തന്നെ മഹത്ത്വപ്പെടുത്തി. എല്ലാ നാമത്തെക്കാള്‍ വലുതായ നാമധേയം തനിക്കു നല്കി. 1 സ്വര്‍ഗ്ഗസ്ഥനായ....
</p>
<h1>നമുക്കു പ്രാര്‍ത്ഥിക്കാം</h1>
<p>
	സര്‍വ്വേശ്വരാ കര്‍ത്താവേ, ഞങ്ങളുടെ രക്ഷിതാവായ യേശുമിശിഹാ, ദുഷ്ടന്മാര്‍ക്ക് ഒറ്റിക്കൊടുക്കപ്പെട്ട്, കുരിശുമരണത്തിന് വിധേയനായി രക്ഷിച്ച ഞങ്ങളെ (ഈ കുടുംബത്തെ) തൃക്കണ്‍ പാര്‍ക്കണമേ. ഈ യാചന നിന്നോടും പരിശുദ്ധാത്മാവിനോടും കൂടെ ഏക ദൈവമായി സദാകാലം ജീവിച്ചു വാഴുന്ന യേശുമിശിഹാ മുഖേന ഞങ്ങള്‍ക്ക് സാധിച്ചു തരണമേ. ആമ്മീന്‍.
</p>
<h2>ഉയിര്‍പ്പുകാലത്ത്</h2>
<code>''ഹാശാ'' ശനിയാഴ്ച തുടങ്ങി വി. ത്രിത്വത്തിന്റെ (പെന്തിക്കുസ്തി കഴിഞ്ഞുവരുന്ന) ഞായറാഴ്ചയുടെ തലേശനിയാഴ്ചവരെ ചൊല്ലേണ്ട ത്രികാലപ്രാര്‍ത്ഥന</code>
<p>
	സ്വര്‍ഗ്ഗരാജ്ഞീ, നീ സന്തോഷിക്ക. ഹാലേലുയ്യാ
	എന്തെന്നാല്‍, ഭാഗ്യവതിയായ നിന്റെ തിരുവുദരത്തില്‍ അവതരിച്ചയാള്‍. ഹാലേലുയ്യാ
	അരുളിച്ചെയ്ത തിരുവചനംപോലെ ഉയിര്‍ത്തെഴുന്നേറ്റു. ഹാലേലുയ്യാ
	ഞങ്ങള്‍ക്കുവേണ്ടി സര്‍വ്വേശ്വരനോട് പ്രാര്‍ത്ഥിക്ക. ഹാലേലുയ്യാ
	നിത്യകന്യകയായ മറിയാമേ, സന്തോഷിച്ച് ആനന്ദിക്ക. ഹാലേലുയ്യാ
	എന്തെന്നാല്‍, കര്‍ത്താവ് സത്യമായി ഉത്ഥാനം ചെയ്തു. ഹാലേലുയ്യാ
</p>
<h2>നമുക്കു പ്രാര്‍ത്ഥിക്കാം</h2>
<p>
	സര്‍വ്വേശ്വരാ! കര്‍ത്താവേ! നിന്റെ പുത്രനും ഞങ്ങളുടെ കര്‍ത്താവുമായിരിക്കുന്ന യേശുമിശിഹായുടെ ഉത്ഥാനത്താല്‍ ലോകം സന്തോഷിക്കുവാന്‍ നീ ഇടവരുത്തിയല്ലോ. അവന്റെ ദിവ്യമാതാവായ കന്യകമറിയാമിന്റെ സഹായത്താല്‍ നിത്യജീവിതത്തിലെ പരമഭാഗ്യത്തെ ഞങ്ങള്‍ പ്രാപിക്കുവാന്‍ അനുഗ്രഹം ചെയ്യണമെന്ന് ഞങ്ങളുടെ കര്‍ത്താവേശുമിശിഹാ മുഖേന നിന്നോട് ഞങ്ങള്‍ പ്രാര്‍ത്ഥിക്കുന്നു.
</p>
<h2>ഉണരുമ്പോള്‍</h2>
<p>
	…പിതാവിന്റെയും പുത്രന്റെയും പരിശുദ്ധ റൂഹായുടെയും തിരുനാമത്തില്‍ ആമ്മീന്‍.
</p>
<h2>ഉണര്‍ന്നാലുടനെ</h2>
<p>കര്‍ത്താവേ, സുഖത്തോടെ എന്നെ എഴുന്നേല്‍പ്പിച്ചതിനായി നിനക്കു സ്‌തോത്രം. ഇന്നു പകല്‍ മുഴുവന്‍ നിന്നോടുള്ള സ്‌നേഹത്തിലും നിനക്കുവേണ്ടിയും ജീവിക്കുവാന്‍ എന്നെ ഞാന്‍ നിനക്കു സമര്‍പ്പിക്കുന്നു. എന്നെ സഹായിക്കണമേ.</p>
<h2>വസ്ത്രം മാറുമ്പോള്‍</h2>
<p>
	ദൈവമായ കര്‍ത്താവേ, എന്റെ ദോഷങ്ങളാല്‍ സാത്താന്‍ എന്നെ ധരിപ്പിച്ച മലിന വസ്ത്രങ്ങളെ എന്നില്‍നിന്ന് ദൂരീകരിക്കണമേ.
</p>
<h2>വസ്ത്രം ധരിക്കുമ്പോള്‍</h2>
<p>
	കര്‍ത്താവേ, നിന്റെ തിരുനാമമഹത്ത്വത്തിനും എന്റെ ആത്മാലങ്കാരത്തിനും ചേര്‍ച്ചയുള്ള നിന്റെ ഇഷ്ടപ്രസാദമാകുന്ന വി. വസ്ത്രം എന്നെ ധരിപ്പിക്കണമേ.
</p>
<h2>ദേഹശുദ്ധി വരുത്തുമ്പോള്‍</h2>
<p>
	''ദൈവമേ, നിന്റെ സോപ്പാകൊണ്ട് എന്റെമേല്‍ തളിക്കണമേ. ഉറച്ച മഞ്ഞിനെക്കാള്‍ ഞാന്‍ വെണ്‍മയാകും''
</p>
<code>(അല്ലെങ്കില്‍)</code>
<p>
	'എന്റെ അന്യായത്തില്‍നിന്ന് എന്നെ നന്നായി കഴുകി... എന്റെ നേരെ ഇരിക്കുന്നു' - ഇത്യാദി.
</p>
<h2>ഭക്ഷണത്തിനു മുന്‍പ്</h2>
<p>
	കര്‍ത്താവേ, ഭക്ഷിക്കുവാനും പാനം ചെയ്യുവാനും ദയാപൂര്‍വ്വം നീ ഞങ്ങള്‍ക്ക് തന്നിട്ടുള്ള ആഹാരത്തെയും നിന്റെ കരുണയെയും ഓര്‍ത്ത് നിന്നെ സ്തുതിക്കുകയും വന്ദിക്കുകയും ചെയ്യുവാന്‍ ഞങ്ങളെ യോഗ്യരാക്കണമേ. ആമ്മീന്‍.
</p>
<h2>ഭക്ഷണത്തിനു ശേഷം</h2>
<p>
	ദൈവമേ, നിന്റെ കൃപയും വാഴ്‌വും നിമിത്തം നിനക്ക് സ്തുതി. ഞങ്ങളെ തീറ്റി തൃപ്തിപ്പെടുത്തിയതിനാല്‍ നിനക്ക് സ്തുതി. നിനക്കുള്ളതില്‍നിന്ന് ഞങ്ങള്‍ ഭക്ഷിച്ച് പാനം ചെയ്ത് ജീവിക്കുന്നതിനാല്‍ നിന്റെ കരുണനിമിത്തം നിനക്ക് സ്തുതി. നിന്നെ സ്തുതിക്കുവാനും നിന്റെ ഇഷ്ടം ചെയ്യുവാനും ഞങ്ങളെ യോഗ്യരാക്കണമേ. ആമ്മീന്‍.
</p>
<h2>ജോലി ചെയ്യാന്‍ തുടങ്ങുമ്പോള്‍</h2>
<p>
	കര്‍ത്താവേ, നിന്റെ തിരുനാമമഹത്ത്വത്തിനായി ഈ ജോലി നീ അനുഗ്രഹിക്കണമേ. ഞങ്ങളുടെ ജോലികളും പരിശ്രമങ്ങളും നിന്റെ ഇഷ്ടപ്രകാരമായിരിക്കുവാന്‍ നിനക്കു നേര്‍ച്ചയായി അര്‍പ്പിക്കുന്നു.
	വി. മറിയമേ, വി. യൗസേപ്പേ, എന്റെ കാവല്‍ദൂതാ, എന്നെ സഹായിക്കണമേ.
</p>
<h2>വേല അവസാനിക്കുമ്പോള്‍</h2>
കര്‍ത്താവേ, എന്നെ സഹായിക്കുകയും അനുഗ്രഹിക്കുകയും ചെയ്ത നിന്റെ കൃപയ്ക്ക് സ്‌തോത്രം. നിന്റെ തിരുനാമം ഇപ്പോഴും എപ്പോഴും സ്തുതിക്കപ്പെടട്ടെ. ആമ്മീന്‍.
<h2>പാപത്തിലേക്ക് പരീക്ഷയുണ്ടാകുമ്പോള്‍</h2>
<p>
	കര്‍ത്താവേ, എന്നെ രക്ഷിക്കണമേ. അല്ലെങ്കില്‍ ഞാന്‍ നശിച്ചുപോകും.
</p>
<h2>യാത്ര പുറപ്പെടുമ്പോള്‍</h2>
<p>
	കര്‍ത്താവേ, ഈ വഴിയാത്രയില്‍ നീ ഞങ്ങളോടുകൂടെ ആയിരിക്കണമേ. നിന്റെ കൃപ ഞങ്ങളില്‍ ശക്തിപ്പെടണമേ. നിന്നെ അത്യധികം സ്‌നേഹിക്കുവാനും മഹത്ത്വപ്പെടുത്തുവാനും ഞങ്ങള്‍ക്ക് സംഗതിയാക്കണമേ.
	വിശുദ്ധ കന്യകമറിയമേ, ഈ യാത്രയില്‍ ഞങ്ങളെ സഹായിക്കണമെ.
</p>
<h2>യാത്ര പോകുന്നവര്‍ക്കുവേണ്ടിയുള്ള പ്രാര്‍ത്ഥന</h2>
<p>
	തന്റെ പരിശുദ്ധ ശ്ലീഹന്മാരെ വഴി നടത്തി 'ലോകാവസാനത്തോളം അവരോടുകൂടെ ഉണ്ടായിരിക്കു'മെന്ന് അരുളിച്ചെയ്ത ദൈവമായ കര്‍ത്താവേ, ഈ നിന്റെ ദാസരെ വഴി നടത്തുകയും അവരോടുകൂടെ ആയിരിക്കുകയും ചെയ്യണമേ. അനുഗ്രഹകരമായി അവരെ തിരിച്ചുവരുത്തണമേ.
	നിനക്കും നിന്റെ പിതാവിനും നിന്റെ പരിശുദ്ധ റൂഹായ്ക്കും സ്തുതിയും സ്‌തോത്രവും ഞങ്ങള്‍ കരേറ്റുമാറാകണമേ. ആമ്മീന്‍.
</p>
<h2>യാത്ര അവസാനിക്കുമ്പോള്‍</h2>
<p>
	കര്‍ത്താവേ, ഈ യാത്രയില്‍ നിന്റെ കൃപയും സഹായവും സഹവാസവും എന്നെ കാത്തുകൊണ്ടതിനായി നിനക്ക് സ്‌തോത്രം, നിനക്കു മഹത്ത്വം. നിന്റെ തിരുവിഷ്ടം എന്നില്‍ നിവൃത്തിയാകട്ടെ.
</p>
<h2>വി. കുരിശ് മുത്തുകയോ വഹിക്കുകയോ 
	ധരിക്കുകയോ ചെയ്യുമ്പോള്‍</h2>
<p>
	ദൈവമേ, ക്രൂശില്‍ മറഞ്ഞിരിക്കുന്ന ശക്തിയാല്‍ ശത്രുക്കളായ പിശാചുക്കളോടുള്ള യുദ്ധത്തില്‍ എനിക്ക് ശക്തിയും ധൈര്യവും വിജയവും നല്‍കണമേ.
</p>
<h2>കാവല്‍മാലാഖയോടുള്ള പ്രാര്‍ത്ഥന</h2>
<p>
	എന്നെ കാക്കുന്ന ദൈവദൂതാ, ദൈവം തന്റെ കരുണയാല്‍ നിനക്ക് ഏല്പിച്ചിരിക്കുന്ന എന്നെ, ഈ ദിവസത്തിലും (ഈ രാത്രിയിലും) എന്റെ മരണനേരത്തും, ആത്മശരീരസംബന്ധമായ എല്ലാ ആപത്തുകളിലും പിശാചിന്റെ പരീക്ഷകളിലും സഹായിച്ച് കാത്തുപാലിക്കണമേ.
</p>
<h2>നാമഹേതുകനായ (പ്രത്യേക) 
	വിശുദ്ധനോടുള്ള പ്രാര്‍ത്ഥന</h2>
<p>
	എന്റെ (നാമഹേതുകനായ) വിശുദ്ധ..... ഞാനും നിന്നെപ്പോലെ ദൈവപ്രമാണങ്ങളെല്ലാം അനുസരിച്ചും ദൈവസ്‌നേഹത്തില്‍ വര്‍ദ്ധിച്ചും ജീവിച്ച് സ്വര്‍ഗ്ഗത്തില്‍ വന്നുചേര്‍ന്ന് നിന്നോടുകൂടെ സദാ ദൈവത്തെ സ്തുതിക്കുവാന്‍ ഇടയാക്കണമേ.
</p>
<h2>മഴയ്ക്കുവേണ്ടിയുള്ള പ്രാര്‍ത്ഥന</h2>
<p>
	കാരുണ്യവാനായ കര്‍ത്താവേ, നിന്റെ കൈവേലയായ ഭൂമിയെ നീ ശിക്ഷിച്ച് നിന്നെ വിളിക്കുന്ന അഗതികളായ ഞങ്ങളെ നശിപ്പിക്കുകയും വേദനപ്പെടുത്തുകയുമരുതേ. നല്ലവര്‍ക്കും ദുഷ്ടന്മാര്‍ക്കും മഴ പെയ്യിക്കുകയും വെയില്‍ ഉദിപ്പിക്കുകയും ചെയ്യുന്ന ദയാലു നീയാകുന്നുവല്ലോ. കര്‍ത്താവേ, കരുണതോന്നി മഴയേയും ചാറല്‍മഴയേയും വര്‍ഷിപ്പിക്കണമേ. അല്ലെങ്കില്‍ ഞങ്ങള്‍ നശിച്ചുപോകും. ഞങ്ങള്‍ക്ക് ശരീരവും വിശപ്പും ദാഹവും നല്‍കിയവനേ, ഞങ്ങളുടെ ആവശ്യങ്ങളില്‍ ഞങ്ങളെ സഹായിക്കണമേ. മേഘങ്ങള്‍ മഴയും മഞ്ഞും വഹിച്ചിരിക്കുന്നു. ഞങ്ങളുടെ അന്യായം അവയെ വിരോധിക്കുന്നു. കര്‍ത്താവേ, കൃപതോന്നി അനുഗ്രഹങ്ങളുടെ മഴ നല്‍കണമേ. നിന്റെ പന്ത്രണ്ടു ശ്ലീഹാരുടെ പ്രാര്‍ത്ഥനകളാല്‍ പന്ത്രണ്ടു മാസങ്ങളേയും നീ വാഴ്ത്തണമേ. അതാതു കാലത്ത് ആവശ്യമായ വര്‍ഷവും വേനലും ക്രമമായുണ്ടാകുവാന്‍ കല്പനയുണ്ടാകണമേ. കര്‍ത്താവ് തന്റെ നന്മകളെയും ഭൂമി അതിന്റെ വിളവുകളെയും തരുമാറാകട്ടെ; കര്‍ത്താവേ, അനുഗ്രഹത്തിന്റെ മഴയും ചാറല്‍മഴയും പെയ്യിക്കണമേ. ഫലങ്ങള്‍ വളരുകയും പാപികളും ദരിദ്രരും ഭക്ഷിച്ച് നിന്റെ തിരുനാമത്തെ മഹത്ത്വപ്പെടുത്തുകയും ചെയ്യുമാറാകണമേ. ആമ്മീന്‍.
</p>
<h2>ലോകസമാധാനത്തിനുവേണ്ടി</h2>
<p>
	സ്വര്‍ഗ്ഗീയരുടെ സമാധാനവും ഭൗമികരുടെ ശരണവുമായ മിശിഹാതമ്പുരാനേ, ലോകത്തിന്റെ നാനാഭാഗങ്ങളിലും പ്രത്യേകിച്ച് കത്തോലിക്കാ തിരുസഭയിലും നിന്റെ നിരപ്പും സമാധാനവും കല്പിച്ചരുളണമേ. പൗരോഹിത്യത്തെ രാഷ്ട്രവുമായി രമ്യതപ്പെടുത്തണമേ. ലോകത്തിന്റെ അതിര്‍ത്തികളില്‍ നിന്നും യുദ്ധങ്ങള്‍ ഇല്ലാതാക്കണമേ. പൂര്‍ണ്ണമായ ദൈവഭയത്തോടും സമാധാനത്തോടുംകൂടി ഞങ്ങള്‍ ജീവിതം നയിക്കുവാന്‍ വേണ്ടി വിഭിന്നരായി യുദ്ധപ്രിയരായ ജനങ്ങളെ ചിതറിക്കണമേ. കര്‍ത്താവേ, ഞങ്ങള്‍ക്കല്ല, നിന്റെ തിരുനാമത്തിനുതന്നെ മഹത്ത്വം വരുത്തണമേ. ആമ്മീന്‍.
</p>
<h2>ജന്മദിനം</h2>
<p>
	''ഈ പൈതല്‍ എങ്ങനെയുള്ളവനായിത്തീരും. കര്‍ത്താവിന്റെ കയ്യ് അവനോടുകൂടെയുണ്ടായിരുന്നു'' (ലൂക്കോ.1:6).
</p>
<code>(കൗമാ)</code>
<h3>
	ഈ നിന്റെ (ദാസന്) ജീവന്‍ പ്രദാനം ചെയ്ത് ജന്മം നല്കിയ ദൈവമായ കര്‍ത്താവേ, ഈ സമയംവരെ നിന്റെ (ദാസന്റെ) മേല്‍ നീ ചൊരിഞ്ഞിട്ടുള്ള എല്ലാ കൃപകള്‍ക്കും ഞങ്ങള്‍ നിന്നെ സ്തുതിക്കുന്നു. ജീവാവസാനംവരെയും നിന്റെ വാത്സല്യവും സംരക്ഷണവും നിന്റെ (ദാസന്റെ) മേല്‍ ചൊരിഞ്ഞുകൊണ്ടിരിക്കണമേ. സകലവിധ പ്രലോഭനങ്ങളിലും നിന്റെ സംരക്ഷണം ഉണ്ടായിരിക്കണമേ. സകലവിധ ആപത്തുകളില്‍നിന്നും (ഇവനെ) രക്ഷിച്ചുകൊള്ളണമേ. ഉപദ്രവങ്ങളില്‍ നിന്നുള്ള വിടുതലും ആശ്വാസവും നല്‍കി എല്ലാവിധ പരീക്ഷകളില്‍നിന്നും കൃപയോടെ താങ്ങിക്കൊള്ളുകയും ചെയ്യണമേ. അന്ധകാരശക്തികളില്‍നിന്നും ഈ ദാസനെ കാത്ത് തന്റെ ആയുസിന്‍നാളെല്ലാം സമാധാനത്തോടും, സന്തുഷ്ടിയോടും, ദിവ്യമായഇവനെ പരിപാലിക്കണമേ. (ഇവന്റെ) മനസ്സ് നിന്നില്‍ സ്ഥിരമായിരിക്കുവാനും, തന്റെ വിശ്വാസം ബലപ്പെട്ട് സ്‌നേഹത്തില്‍ ജ്വലിച്ച് ജീവനുള്ള പ്രത്യാശയോടുകൂടി തിരുനാമമഹത്ത്വത്തിനായി ജീവിക്കുവാനും കൃപയരുളണമേ. ആമ്മീന്‍.
</h3>
<h2>രോഗിക്കുവേണ്ടി</h2>
<p>
	ഞങ്ങള്‍ക്കുവേണ്ടി നൊമ്പരങ്ങളും വേദനകളും അനുഭവിച്ച മിശിഹാതമ്പുരാനേ, നിന്റെ കുരിശിലെ കഷ്ടപ്പാടുകള്‍ ഓര്‍ത്ത് ഈ രോഗിയോടു കരുണചെയ്യണമേ.
</p>
<h2>രോഗത്തില്‍ കിടക്കുമ്പോള്‍</h2>
<p>
	ദൈവമേ, എന്റെ രോഗത്തെ നിനക്ക് ഞാന്‍ സമര്‍പ്പിക്കുന്നു. ഞങ്ങളുടെ കര്‍ത്താവേശുമിശിഹാ, എന്നെപ്രതി നീ സഹിച്ച സകല വേദനകളോടുംകൂടെ ഈ വേദന നിനക്ക് ഞാന്‍ കാഴ്ചയണയ്ക്കുന്നു. എപ്പോഴും എനിക്ക് നന്മ ചെയ്യുന്നവനായ കര്‍ത്താവേ, എത്രയും നല്ലാതായിട്ടുള്ളവ എന്നോട് ചെയ്യണമേ. നല്ലതായ ഒരു അന്ത്യം എനിക്കു തരണമേ.
</p>
<h2>മരണസമയത്തെ പ്രാര്‍ത്ഥന</h2>
<p>
	ഒരാള്‍:- പിതാവും പുത്രനും പരിശുദ്ധ റൂഹായുമായ ദൈവമേ, നിന്നില്‍ ഞാന്‍ അഭയം പ്രാപിക്കുന്നു.
	എല്ലാവരും:- ആമ്മീന്‍.
	ഒരാള്‍:- പിതാവും പുത്രനും പരിശുദ്ധ റൂഹായുമായ ദൈവമേ, നിന്നില്‍ ഞാന്‍ വിശ്വസിക്കുന്നു.
	എല്ലാവരും:- ആമ്മീന്‍.
	ഒരാള്‍:- പിതാവും പുത്രനും പരിശുദ്ധ റൂഹായുമായ ദൈവമേ, നിന്റെ തൃക്കയ്യില്‍ എന്റെ ആത്മാവിനെ ഞാന്‍ ഭരമേല്പിക്കുന്നു.
	എല്ലാവരും:- കര്‍ത്താവേ, കൃപചെയ്യണമേ.
</p>
<h2>വിശ്വാസപ്രമാണം *</h2>
<p>
    സര്‍വ്വശക്തനായ പിതാവും, ആകാശത്തിന്റെയും ഭൂമിയുടെയും കാണപ്പെടുന്നവയും, കാണപ്പെടാത്തവയുമായ സകലത്തിന്റെയും സ്രഷ്ടാവുമായ സതൈ്യകദൈവത്തില്‍ ഞങ്ങള്‍ വിശ്വസിക്കുന്നു.
    ദൈവത്തിന്റെ ഏകപുത്രനും സര്‍വ്വലോകങ്ങള്‍ക്കും മുമ്പ് പിതാവില്‍നിന്ന് ജനിച്ചവനും, പ്രകാശത്തില്‍ നിന്നുള്ള പ്രകാശവും, സത്യദൈവത്തില്‍ നിന്നുള്ള സത്യദൈവവും, ജനിച്ചവനും സൃഷ്ടിയല്ലാത്തവനും, സാരാംശത്തില്‍ പിതാവിനോട് സമത്ത്വമുള്ളവനും, സര്‍വ്വ സൃഷ്ടിക്കും ഹേതുവായവനും, മനുഷ്യരായ ഞങ്ങള്‍ക്കും ഞങ്ങളുടെ രക്ഷയ്ക്കും വേണ്ടി, സ്വര്‍ഗ്ഗത്തില്‍ നിന്നിറങ്ങി ♱ പരിശുദ്ധ റൂഹായില്‍ നിന്നും, ദൈവമാതാവായ വിശുദ്ധ കന്യകമറിയാമില്‍ നിന്നും, ശരീരിയായിത്തീര്‍ന്ന് ♱ മനുഷ്യനായി പൊന്തിയോസ് പീലാത്തോസിന്റെ ദിവസങ്ങളില്‍ ഞങ്ങള്‍ക്കുവേണ്ടി ക്രൂശിക്കപ്പെട്ട് ♱ കഷ്ടതയനുഭവിച്ച്, മരിച്ച്, അടക്കപ്പെട്ട് തിരുമനസ്സായ പ്രകാരം മൂന്നാം ദിവസം ഉയിര്‍ത്തെഴുന്നേറ്റ്, സ്വര്‍ഗ്ഗത്തിലേക്ക് കരേറി, തന്റെ പിതാവിന്റെ വലത്തുഭാഗത്ത് ഇരുന്നവനും, ജീവനുള്ളവരെയും മരിച്ചവരെയും വിധിക്കുവാന്‍ വലിയ മഹത്ത്വത്തോടെ വീണ്ടും വരുവാനിരിക്കുന്നവനും, തന്റെ രാജ്യത്തിന് അവസാനമില്ലാത്തവനും, ഏക കര്‍ത്താവുമായ യേശുമിശിഹായിലും ഞങ്ങള്‍ വിശ്വസിക്കുന്നു.
    സകലത്തെയും ജീവിപ്പിക്കുന്ന കര്‍ത്താവും പിതാവില്‍ നിന്നും പുറപ്പെട്ട് പിതാവിനോടും, പുത്രനോടും കൂടെ വന്ദിക്കപ്പെട്ട് സ്തുതിക്കപ്പെടുന്നവനും, നിബിയന്മാരും ശ്ലീഹന്മാരും മുഖാന്തിരം സംസാരിച്ചവനും, ജീവനും, പരിശുദ്ധിയുമുള്ള ഏക റൂഹായിലും, കാതോലികവും, ശ്ലൈഹികവും, ഏകവും, വിശുദ്ധവുമായ സഭയിലും ഞങ്ങള്‍ വിശ്വസിക്കുന്നു.
    പാപമോചനത്തിനുള്ള മാമോദീസാ ഒന്ന് മാത്രമെ യുള്ളു എന്നു ഞങ്ങള്‍ ഏറ്റുപറഞ്ഞ്, മരിച്ചുപോയവരുടെ ഉയിര്‍പ്പിനും,  വരുവാനിരിക്കുന്ന ലോകത്തിലെ പുതിയ ജീവനുമായി ഞങ്ങള്‍ നോക്കിപ്പാര്‍ക്കുന്നു. ആമ്മീന്‍. 
    ബാറെക്‌മോര്‍ സ്തൗമെന്‍കാലോസ് 
    കുറിയേലായിസ്‌സോന്‍.
</p>

<h2>ആത്മാവ് വേര്‍പിരിയുമ്പോള്‍</h2>
<p>
	സര്‍വ്വേശ്വരന് ഇഷ്ടമുള്ളവരായ സകല വിശുദ്ധരുമേ, ഈ ദാസന്റെ (ദാസിയുടെ) സഹായത്തിനായി വരണമേ.
	സകല മാലാഖവൃന്ദങ്ങളുമേ, ഈ ദാസന്റെ (ദാസിയുടെ) എതിരേല്പിനായി വന്ന് ഈ ആത്മാവിനെ കൂട്ടിക്കൊണ്ട് കര്‍ത്താവിന്റെ സന്നിധിയില്‍ വസിപ്പിക്കണമേ. ഈ പരദേശം കടന്നുപോകുന്ന ആത്മാവേ, അനന്തകൃപയുള്ള മിശിഹാ കര്‍ത്താവ് നിന്നെ ഇന്ന് പരിശുദ്ധന്മാരുടെ സമൂഹത്തിലേക്ക് വിളിക്കുകയും ദൈവസന്നിധിയിലേക്ക് പ്രവേശിപ്പിക്കുകയും മാലാഖമാര്‍ നിന്നെ അബ്രഹാമിന്റെ മടിയിലേക്ക് കൂട്ടിക്കൊണ്ടുപോകുകയും ചെയ്യട്ടെ. 		ആമ്മീന്‍.
</p>
<h2>തദനന്തരം</h2>
<p>
	* ഞങ്ങളുടെ കര്‍ത്താവേശുമിശിഹാ, നിന്റെ രാജ്യത്തില്‍ പരിശുദ്ധന്മാരോടുകൂടെ നീ എഴുന്നെള്ളുമ്പോള്‍ ഞങ്ങളെ നീ ഓര്‍ത്തുകൊള്ളണമേ.	ആമ്മീന്‍.
	കര്‍ത്താവേ, നിന്റെ ദാസന്റെ (ദാസിയുടെ) ആത്മാവ് അതിന്റെ രക്ഷയ്ക്കായി നോക്കിപ്പാര്‍ത്തിരിക്കുന്ന സ്ഥലത്തേക്ക് നിന്റെ കരുണയാല്‍ കൈക്കൊള്ളപ്പെടണമേ. ആമ്മീന്‍.
	കര്‍ത്താവേ, പാതാളസംബന്ധമായ സകല ദുഃഖങ്ങളില്‍നിന്നും അതിവേദനകളില്‍നിന്നും ഞെരുക്കങ്ങളില്‍നിന്നും നിന്റെ ദാസന്റെ (ദാസിയുടെ) ആത്മാവിനെ നീ രക്ഷിക്കണമേ.	ആമ്മീന്‍.
	കര്‍ത്താവേ, ഹാനോക്കിനേയും ഏലിയായേയും ലോകസാധാരണമായ മരണത്തില്‍നിന്ന് രക്ഷിച്ചപ്രകാരം നിന്റെ ദാസന്റെ (ദാസിയുടെ) ആത്മാവിനെ നീ രക്ഷിക്കണമേ.	ആമ്മീന്‍.
	കര്‍ത്താവേ, ജലപ്രളയത്തില്‍നിന്ന് നോഹിനെ നീ രക്ഷിച്ചപ്രകാരം നിന്റെ ദാസന്റെ (ദാസിയുടെ) ആത്മാവിനെ നീ രക്ഷിക്കണമേ.	ആമ്മീന്‍
	കര്‍ത്താവേ, കല്‍ദായക്കാരുടെ ദേശത്തുനിന്ന് പിതാവായ അബ്രഹാമിനെ നീ വീണ്ടെടുത്തപ്രകാരം നിന്റെ ദാസന്റെ (ദാസിയുടെ) ആത്മാവിനെ നീ രക്ഷിക്കണമേ. 	ആമ്മീന്‍.
	കര്‍ത്താവേ, നീതിമാനായ യോബിനെ അവന്റെ കഷ്ടതകളില്‍നിന്നും പരീക്ഷകളില്‍നിന്നും നീ രക്ഷിച്ചപ്രകാരം നിന്റെ ദാസന്റെ (ദാസിയുടെ) ആത്മാവിനെ നീ രക്ഷിക്കണമേ.	ആമ്മീന്‍.
	കര്‍ത്താവേ, ബലിയില്‍നിന്നും തന്റെ പിതാവായ അബ്രഹാമിന്റെ കയ്യില്‍നിന്നും ഇസഹാക്കിനെ നീ രക്ഷിച്ച പ്രകാരം നിന്റെ ദാസന്റെ (ദാസിയുടെ) ആത്മാവിനെ നീ രക്ഷിക്കണമേ. 	ആമ്മീന്‍.
	കര്‍ത്താവേ, സോദോംകാരില്‍നിന്നും അഗ്നിയില്‍നിന്നും ലോത്തിനെ നീ രക്ഷിച്ചപ്രകാരം നിന്റെ  ദാസന്റെ (ദാസിയുടെ) ആത്മാവിനെ നീ രക്ഷിക്കണമേ.	ആമ്മീന്‍.
	കര്‍ത്താവേ, മെസ്രനിലെ രാജാവായ ഫറവോന്റെ കയ്യില്‍ നിന്ന് ദീര്‍ഘദര്‍ശിമാരുടെ തലവനായ മോശയെ നീ രക്ഷിച്ച പ്രകാരം നിന്റെ ദാസന്റെ (ദാസിയുടെ) ആത്മാവിനെ നീ രക്ഷിക്കണമേ. ആമ്മീന്‍.
	കര്‍ത്താവേ, സിംഹങ്ങളുടെ കുഴിയില്‍നിന്ന് ദാനിയേലിനെ നീ രക്ഷിച്ചപ്രകാരം നിന്റെ ദാസന്റെ (ദാസിയുടെ) ആത്മാവിനെ നീ രക്ഷിക്കണമേ. ആമ്മീന്‍.
	കര്‍ത്താവേ, എരിയുന്ന തീച്ചൂളയില്‍നിന്നും ദുഷ്ടന്മാരായ ബാബേല്‍ക്കാരുടെ കയ്യില്‍നിന്നും ഹാനനിയാ, ആസറിയാ, മീശായേല്‍ എന്നീ മൂന്നു പൈതങ്ങളെ നീ രക്ഷിച്ച പ്രകാരം നിന്റെ ദാസന്റെ (ദാസിയുടെ) ആത്മാവിനെ നീ രക്ഷിക്കണമേ. ആമ്മീന്‍.
	കര്‍ത്താവേ, കള്ളസാക്ഷിക്കാരായ ആമ്മീദില്‍നിന്നും ആബീദില്‍നിന്നും ഭാഗ്യവതിയായ ശൂശാനെ നീ രക്ഷിച്ചപ്രകാരം നിന്റെ ദാസന്റെ (ദാസിയുടെ) ആത്മാവിനെ നീ രക്ഷിക്കണമേ. ആമ്മീന്‍.
	കര്‍ത്താവേ, ശൗല്‍ രാജാവിന്റെ കയ്യില്‍നിന്നും മല്ലനായ ഗോലിയാത്തിന്റെ കയ്യില്‍നിന്നും ദാവീദിനെ നീ രക്ഷിച്ചപ്രകാരം നിന്റെ ദാസന്റെ (ദാസിയുടെ) ആത്മാവിനെ നീ രക്ഷിക്കണമേ.	ആമ്മീന്‍.
	കര്‍ത്താവേ, കാരാഗൃഹത്തില്‍നിന്നും പത്രോസിനെയും പൗലോസിനെയും നീ രക്ഷിച്ചപ്രകാരം നിന്റെ ദാസന്റെ (ദാസിയുടെ) ആത്മാവിനെ നീ രക്ഷിക്കണമേ.	ആമ്മീന്‍.
	കര്‍ത്താവേ, കന്യകയും രക്തസാക്ഷിണിയുമായ വിശുദ്ധ തെക്ലായെ മൂന്നു കഠിനോപദ്രവങ്ങളില്‍നിന്ന് നീ രക്ഷിച്ചപ്രകാരം നിന്റെ ദാസന്റെ (ദാസിയുടെ) ആത്മാവിനെ നീ രക്ഷിക്കണമേ.	ആമ്മീന്‍.
</p>
<h2>വിശ്വാസപ്രകരണം</h2>
<p>
	പിതാവും പുത്രനും പരിശുദ്ധ റൂഹായുമായ സതൈ്യകദൈവമേ, നിന്നിലും നിന്റെ വിശുദ്ധ കത്തോലിക്കാസഭയിലും ഞാന്‍ വിശ്വസിക്കുന്നു. നിന്റെ തിരുസഭ വിശ്വസിക്കുകയും പഠിപ്പിക്കുകയും ചെയ്യുന്ന പരമസത്യങ്ങളെല്ലാം ഞാന്‍ ദൃഢമായി വിശ്വസിക്കുന്നു. എന്തെന്നാല്‍ വഞ്ചിക്കാത്തവനും വഞ്ചിക്കപ്പെടാത്തവനുമായ നീ തന്നെ അവയെ വെളിപ്പെടുത്തിയിരിക്കുന്നുവല്ലോ, എന്നെ അനുഗ്രഹിക്കണമേ.
</p>
<h2>ശരണപ്രകരണം</h2>
<p>
	എന്റെ ദൈവമേ, നിന്റെ സര്‍വ്വവല്ലഭത്വത്തിലും അളവില്ലാത്ത അനുഗ്രഹത്തിലും മനോഗുണത്തിലും ഞാന്‍ ആശ്രയിക്കുന്നു. നിന്റെ വാഗ്ദാനങ്ങളില്‍ നീ വിശ്വസ്തനാകയാല്‍ ഞങ്ങളുടെ കര്‍ത്താവും രക്ഷിതാവുമായ യേശുമിശിഹായുടെ യോഗ്യതകളെപ്രതി എന്റെ പാപങ്ങള്‍ക്ക് മോചനവും നിന്റെ വരപ്രസാദ സഹായവും നിത്യായുസ്സും എനിക്ക് കിട്ടുമെന്ന് ഞാന്‍ ശരണപ്പെടുന്നു. എന്നെ അനുഗ്രഹിക്കണമേ.
</p>
<h2>സ്‌നേഹപ്രകരണം</h2>
<p>
	എന്റെ ദൈവമേ, നീ അളവില്ലാത്ത നന്മയുള്ളവനും പരിപൂര്‍ണ്ണ സ്‌നേഹത്തിന് യോഗ്യനുമാകയാല്‍ എന്റെ പൂര്‍ണ്ണഹൃദയത്തോടും പൂര്‍ണ്ണ ആത്മാവോടും നിന്നെ ഞാന്‍ സ്‌നേഹിക്കുന്നു. നിന്റെ സ്‌നേഹത്തെപ്രതി മറ്റുള്ളവരെയും എന്നെപ്പോലെ സ്‌നഹിക്കുവാന്‍ ഞാന്‍ സന്നദ്ധനായിരിക്കുന്നു. എന്നെ അനുഗ്രഹിക്കണമേ.	ആമ്മീന്‍.
</p>
<h2>പുനരൈക്യത്തിനുവേണ്ടിയുള്ള പ്രാര്‍ത്ഥന</h2>
<p>
	(സ്ലീബാ തിരുനാള്‍ (സെപ്റ്റംബര്‍ 14) മുതല്‍ പുനരൈക്യദിനം (സെപ്റ്റംബര്‍ 20) വരെയുള്ള ദിവസങ്ങളില്‍ സന്ധ്യാപ്രാര്‍ത്ഥനയോടുകൂടെ നടത്തുവാനുള്ള പ്രാര്‍ത്ഥന) 
	തന്റെ ഏകജാതന്റെ മനുഷ്യാവതാരത്താലും കുരിശുമരണത്താലും മനുഷ്യവര്‍ഗ്ഗത്തെ രക്ഷിച്ച പിതാവായ ദൈവമേ, ഞങ്ങള്‍ അങ്ങയെ സ്തുതിക്കുന്നു. സ്‌തോത്രം ചെയ്യുന്നു. സഭയിലൂടെ ഈ രക്ഷയുടെ രഹസ്യവും അനുഭവവും അഭംഗുരം തുടര്‍ന്നുപോകുവാന്‍ അവിടുന്ന് തിരുവുള്ളമാവുകയും അതിന്റെ പ്രഘോഷകരും സാക്ഷികളുമായി അവിടുന്ന് ഞങ്ങളെ നിയോഗിക്കുകയും ചെയ്തുവല്ലോ.
	പുനരൈക്യസംഭവത്തിലൂടെ ഭിന്നതയെ അകറ്റുകയും സഭയുടെ പൂര്‍ണ്ണ ഐക്യത്തിലേക്ക് ഞങ്ങളുടെ പിതാക്കന്മാരെ നയിക്കുകയുംചെയ്ത അവിടുത്തെ വലിയ കരുണയ്ക്കും പരിപാലനയ്ക്കും ഞങ്ങള്‍ നന്ദി പറയുന്നു. പുനരൈക്യശുശ്രൂഷയിലുള്ള ഞങ്ങളുടെ വിളിയെ തിരിച്ചറിയുവാനും അങ്ങനെ അവിടുത്തെ മഹത്ത്വം ഈ ലോകത്തില്‍ പൂര്‍ണ്ണമാക്കുവാനും അവിടുന്ന് ഞങ്ങളെ അങ്ങെയിലും തമ്മില്‍ത്തമ്മിലും ഒന്നിപ്പിക്കണമേ. സ്വാര്‍ത്ഥതയാലും പാപത്താലും അവിടുത്തെ പുത്രന്റെ മണവാട്ടിയും ശരീരവുമായ സഭയില്‍ ഉണ്ടായ എല്ലാ ഭിന്നതയുടെ മുറിവുകള്‍ക്കും ഞങ്ങള്‍ മാപ്പപേക്ഷിക്കുന്നു. പുനരൈക്യ പ്രവര്‍ത്തനങ്ങള്‍ക്കായും സഭൈക്യശുശ്രൂഷകള്‍ക്കായും ഞങ്ങളെത്തന്നെ പ്രതിഷ്ഠിക്കുവാനും പരിശുദ്ധാത്മനിറവില്‍ ഐക്യത്തിന് ധീരസാക്ഷികളായിരിക്കുവാനും ഞങ്ങളെ അനുഗ്രഹിക്കണമേ. മുന്‍വിധിയും മാത്സര്യവും സ്വാര്‍ത്ഥതയും വെടിഞ്ഞ് എല്ലാ ക്രൈസ്തവരും സഭയില്‍ ഐക്യപ്പെട്ട് വളരുവാനും അങ്ങനെ 'ഒരു ഇടയനും ഒരു തൊഴുത്തു'മായിത്തീരുവാനുള്ള അവിടുത്തെ പുത്രന്റെ ആഗ്രഹം ഞങ്ങളിലൂടെ നിറവേറുവാനും ഇടയാകണമേ. 
	തിരുസഭയുടെ മാതാവും കൃപനിറഞ്ഞവളുമായ പരി. കന്യകമറിയാമിന്റെയും ഞങ്ങളുടെ പിതാവായ മാര്‍ തോമ്മാശ്ലീഹായുടെയും ആദിമുതല്‍ നിന്നെ പ്രസാദിപ്പിച്ച സകല നീതിമാന്മാരുടെയും പ്രാര്‍ത്ഥനകളാലും അപേക്ഷകളാലും ഞങ്ങളുടെ ഈ യാചനകള്‍ യേശുമിശിഹായുടെ വിലയേറിയ നാമത്തില്‍കേട്ട് ഉത്തരമരുളണമേ. ആമ്മീന്‍	
</p>
<h2>അകത്തോലിക്കരുടെ 
	മാനസാന്തരത്തിനുള്ള പ്രാര്‍ത്ഥന</h2>
പാപികളായ മനുഷ്യരുടെ രക്ഷയ്ക്കുവേണ്ടി തന്റെ ഏകപുത്രനെക്കൂടി ബലികഴിക്കുവാന്‍ തിരുമനസ്സായ പിതാവായ ദൈവമേ, നിന്റെ മക്കളും തിരുസഭയില്‍നിന്നു വേര്‍പെട്ടു നില്‍ക്കുന്നവരുമായ ഞങ്ങളുടെ സഹോദരങ്ങളോട് കൃപചെയ്യണമേ. നിന്റെ തിരുക്കുമാരനും ഞങ്ങളുടെ രക്ഷകനുമായ യേശുമിശിഹായുടെ വികാരിയും വി. പത്രോസിന്റെ അനന്തരഗാമിയും റോമ്മാ മാര്‍പാപ്പായാകുന്നുവെന്നും അദ്ദേഹത്താല്‍ ഭരിക്കപ്പെടുന്ന സഭ മാത്രം ഏക സത്യ തിരുസഭയെന്നും അറിഞ്ഞ് വിശ്വസിക്കുവാന്‍ വേണ്ടുന്ന വെളിവും മനോധൈര്യവും അവര്‍ക്ക് കൊടുത്തരുളണമെന്ന് ഞങ്ങളുടെ കര്‍ത്താവേശുമിശിഹാ മുഖാന്തിരം കരുണാനിധിയായ പിതാവേ, നിന്നോട് ഞങ്ങള്‍ അപേക്ഷിക്കുന്നു.	ആമ്മീന്‍.


<h1>വി. കുമ്പസാരം </h1>
<h2>ഒരുക്കം</h2>
<h2>അപേക്ഷ</h2>
<p>
	പരിശുദ്ധ റൂഹയായ ദൈവമേ, എഴുന്നെള്ളിവന്ന് എന്റെ ബോധത്തെ പ്രകശിപ്പിക്കണമേ. എന്റെ പാപങ്ങളെല്ലാം കണ്ടുപിടിക്കുവാനും അവയുടെ തിന്മയേയും കാഠിന്യത്തേയും ഗ്രഹിക്കുവാനും അവയെക്കുറിച്ച് പരമാര്‍ത്ഥമായി മനസ്താപപ്പെടുവാനും അവയെ ഏറ്റുപറഞ്ഞ് ഉപേക്ഷിക്കുവാനും എനിക്ക് കൃപചെയ്യണമേ. പാപികളുടെ സങ്കേതമായ മറിയമേ, വ്യാകുല മാതാവേ, എന്റെ പാപങ്ങളെപ്പറ്റി ഉത്തമ മനസ്താപം ഉണ്ടാകുവാന്‍ എനിക്കുവേണ്ടി അപേക്ഷിക്കണമേ. എന്റെ പ്രിയമുള്ള കാവല്‍മാലാഖാ, ഞാന്‍ നടത്തുവാന്‍ പോകുന്ന ഈ കുമ്പസാരം ആയുസ്സില്‍ അവസാനത്തേതെന്നവണ്ണം പരമാര്‍ത്ഥമായി നിര്‍വ്വഹിക്കുവാനും മേലില്‍ നല്ലവനായ ദൈവത്തിന് വിരോധമായി പാപം ചെയ്യാതിരിക്കുവാനും എനിക്കുവേണ്ടി പ്രാര്‍ത്ഥിക്കണമേ. ആമ്മീന്‍.
	സൂചന:- ശ്രദ്ധാപൂര്‍വ്വം ആത്മശോധന ചെയ്യണം. നീ ദൈവസന്നിധിയില്‍ തനതുവിധിക്കായി നില്ക്കുമ്പോള്‍ ദൈവം നിന്നോട് കണക്കു ചോദിക്കുന്നതുപോലെ, ദൈവകല്പനകള്‍ക്കും തിരുസഭയുടെ കല്പനകള്‍ക്കും വിരോധമായി ചെയ്ത പാപങ്ങളെയും നിഗളം, ദ്രവ്യാഗ്രഹം, മോഹം, കോപം, കൊതി, അസൂയ, മടി എന്നീ പ്രധാന ദുര്‍ഗുണങ്ങളെയുംപറ്റി പരിശോധിക്കുക.
</p>
<h2>
	ആത്മശോധന <code>(ദൈവകല്പനകളിലൂടെ)</code>
</h2>
<p>
1.	ദിനംപ്രതിയുള്ള പ്രാര്‍ത്ഥനകള്‍ അലക്ഷ്യമായി നടത്തുകയോ മുടക്കം വരുത്തുകയോ ചെയ്തുവോ?
	ദൈവത്തിലുള്ള വിശ്വാസത്തിനും ശരണത്തിനും വിരോധമായി വല്ലതും ഉണ്ടായിട്ടുണ്ടോ?
	ദൈവത്തെ ഏറ്റവും ഭക്തിപൂര്‍വ്വം സ്‌നേഹിക്കാതെയും ആരാധിക്കാതെയുമിരുന്നോ?
	ദൈവാലയങ്ങളെയോ, ദൈവികകാര്യങ്ങളെയോ, ദിവ്യവസ്തുക്കളെയോ, ആളുകളെയോ അനാദരിച്ചു പ്രവര്‍ത്തിച്ചിട്ടുണ്ടോ?
	ഘനമായ പാപങ്ങളോടെ വി. കൂദാശകള്‍ സ്വീകരിച്ചിട്ടുണ്ടോ?
	വി. കൂദാശകളിലും വി. കര്‍മ്മങ്ങളിലും അയോഗ്യമായി പങ്കെടുത്തുവോ?
	വി. കുമ്പസാരത്തില്‍ ഏറ്റുപറയേണ്ട ഏതെങ്കിലും പാപം അറിഞ്ഞുകൊണ്ട് മറച്ചുവയ്ക്കുകയോ അവയുടെ എണ്ണം കുറച്ചുപറയുകയോ പാപങ്ങളുടെ തരവ്യത്യാസങ്ങളും അറിയിക്കേണ്ട സാഹചര്യങ്ങളും തെളിച്ചുപറയാതിരിക്കുകയോ നിശ്ചയങ്ങള്‍ പതിവായി ലംഘിക്കുകയോ ചെയ്തിട്ടുണ്ടോ?
	ലോകകാര്യങ്ങളില്‍ താല്‍പര്യപ്പെട്ടും സുഖപ്രിയത്താലും അലസതയാലും സ്വന്തം ആത്മരക്ഷയുടെ കാര്യത്തില്‍ ശ്രദ്ധവയ്ക്കാതെയുമിരുന്നിട്ടുണ്ടോ?
	ദൈവത്തെ വേണ്ടവണ്ണം അറിയുവാന്‍ ശ്രമിക്കാതെയും വേദപഠനം, പ്രസംഗങ്ങള്‍, ധ്യാനങ്ങള്‍ ആദിയായ മാര്‍ഗ്ഗങ്ങളെ ഉപേക്ഷിച്ചും നടന്നിട്ടുണ്ടോ?
	വി. കത്തോലിക്കാസഭ പഠിപ്പിക്കുന്ന വിശ്വാസസത്യങ്ങള്‍ക്കെതിരായി വല്ലതും വിശ്വസിക്കുകയോ സംസാരിക്കുകയോ പ്രവര്‍ത്തിക്കുകയോ ചെയ്തിട്ടുണ്ടോ?
	ജാതികള്‍ക്കടുത്ത പ്രവൃത്തികളെയോ മൂഢവിശ്വാസങ്ങളെയോ ഏതെങ്കിലുംവിധത്തില്‍ ആദരിക്കുകയോ അനുകൂലിക്കുകയോ ചെയ്തുവോ?
2.	അനാവശ്യമായോ അസത്യമായോ സത്യം ചെയ്യുകയും ആണയിടുകയും മറ്റും ചെയ്തുവോ?
	ദൈവദൂഷണം പറയുകയോ വിചാരിക്കുകയോ ചെയ്തുവോ?
3.	ഞായറാഴ്ചകളിലും കടമുള്ള പെരുന്നാളുകളിലും വി. കുര്‍ബാന മുടക്കുകയും, ദുര്‍വ്യാപാരംകൊണ്ടും, വിലക്കപ്പെട്ട പ്രവൃത്തികളാലും ലംഘിക്കുകയും 			മറ്റുള്ളവരെ ഇവയ്ക്ക് സഹായിക്കുകയും ചെയ്തിട്ടുണ്ടോ?
4.	മാതാപിതാക്കന്മാര്‍, പട്ടക്കാര്‍ ആദിയായ അധികാരികള്‍ക്കു കീഴ്‌വഴങ്ങാതെയും അവരെ സ്‌നേഹിക്കാതെയും ആദരിക്കാതെയും അവര്‍ക്കു ചെയ്യേണ്ട 	പ്രത്യുപകാരങ്ങള്‍ ചെയ്യാതെയും ഇരുന്നുവോ?
	അവരെ കോപിപ്പിക്കുകയോ, അവര്‍ക്കു ദോഷം ആഗ്രഹിക്കുകയോ ചെയ്തുവോ?
	മാതാപിതാക്കള്‍, തങ്ങളുടെ മക്കളുടെ വേദപഠനം, ക്രിസ്തീയ വിശ്വാസത്തില്‍ വളര്‍ത്തല്‍, ആദിയായ എല്ലാ കാര്യങ്ങളിലും വേണ്ടവണ്ണം താല്പര്യമായി ശ്രദ്ധിക്കാതെ അവര്‍ മക്കള്‍ക്കോ മറ്റുള്ളവര്‍ക്കോ മാതൃകാദോഷമായിരുന്നിട്ടുണ്ടോ?
	വേലക്കാരുടെ    ആത്മീയ കാര്യങ്ങള്‍ നടത്തിക്കാതിരുന്നിട്ടുണ്ടോ?
5.	അന്യര്‍ക്ക് ദേഹോപദ്രവമോ, ദ്രവ്യനഷ്ടമോ, മാനഹാനിയോ വരുത്തിയിട്ടുണ്ടോ?
	വാക്കാലോ, പ്രവൃത്തിയാലോ ആര്‍ക്കെങ്കിലും ഇടര്‍ച്ചയുണ്ടാക്കിയോ? ആരോടെങ്കിലും വിരോധമുണ്ടോ?
	സഹോദരങ്ങളെ സ്‌നേഹിക്കാതിരുന്നിട്ടുണ്ടോ? സഹോദരങ്ങളോട് ദ്വേഷം മനസ്സില്‍ വച്ചുകൊണ്ടിരുന്നിട്ടുണ്ടോ?
	പ്രതികാരം ചെയ്തിട്ടുണ്ടോ? അതിനായി മനസ്സുവച്ചിട്ടുണ്ടോ?
	കോപിക്കുകയോ താന്‍ തന്നെയോ മറ്റുള്ളവരോ മരിക്കുവാന്‍ ആഗ്രഹിക്കുകയോ ചെയ്തിട്ടുണ്ടോ?
	ആവലാതി, പിറുപിറുപ്പ്, പ്രാക്ക് ഇവയുണ്ടായോ?
	മറ്റുള്ളവരെ ദോഷം പഠിപ്പിക്കുകയോ പാപത്തില്‍ ഉള്‍പ്പെടുത്തുകയോ ചെയ്തിട്ടുണ്ടോ?
6.	(6-ഉം 9-ഉം:) അശുദ്ധവിചാരം, സംസാരം, പ്രവര്‍ത്തി എന്നിവ ഉണ്ടായിട്ടുണ്ടോ?
	പഞ്ചേന്ദ്രിയങ്ങളെ, പ്രത്യേകമായി നോട്ടം, സ്പര്‍ശനം എന്നിവയെ അടക്കിഭരിക്കാതെ സ്വാതന്ത്ര്യം കൊടുത്തുവോ?
	അനാവശ്യ കളികള്‍, ഉല്ലാസങ്ങള്‍, ബന്ധങ്ങള്‍ ആദിയായ വല്ല പാപകാരണങ്ങളേയും വര്‍ജ്ജിക്കാതെയിരുന്നുവോ?
	മദ്യപാനം ആദിയായ ദുര്‍നടപടികള്‍ക്കു പങ്കുണ്ടായിട്ടുണ്ടോ? 
7.	(7-ഉം 10-ഉം:) അന്യന്റെ മുതല്‍ അന്യായമായി ആഗ്രഹിക്കുകയും കൈവശപ്പെടുത്തുകയും  ചെയ്തുവോ?
	മോഷ്ടിക്കുകയോ നഷ്ടം വരുത്തുകയോ ചെയ്തുവോ? വല്ല ജോലിയും ഏറ്റിട്ട് നീതിയോടും വിശ്വസ്തതയോടും കൂടി നിറവേറ്റാതിരിക്കുകയോ മേലധികാരികള്‍ക്ക് നഷ്ടം വരുത്തുകയോ ചെയ്തുവോ?
	അധികാരമുള്ളവര്‍ അന്യായമായി അതുപ്രയോഗിക്കുവാന്‍ ഇടയായോ?
	കടം വീട്ടാന്‍ നിവൃത്തിയുണ്ടായിട്ടും വീട്ടാതെയും വേലക്കാര്‍ക്ക് ന്യായമായി കൂലി കൊടുക്കാതെയുമിരുന്നോ? എത്രത്തോളം നഷ്ടം അന്യന് ഉണ്ടായി?
8.	കള്ളം പറയുകയോ, കള്ളത്തിനു സാക്ഷി നില്‍ക്കുകയോ, നിര്‍ത്തുകയോ ചെയ്തുവോ? (അതുകൊണ്ട് ആര്‍ക്കെങ്കിലും എന്തെങ്കിലും നഷ്ടമോ മാനഹാനിയോ ഉണ്ടായോ?)
	നിഗളം, കോപം, ദ്രവ്യാഗ്രഹം (ലുബ്ധ്), മടി, കൊതി ആദിയായ പാപങ്ങള്‍ എത്രത്തോളം ഏതുവിധത്തില്‍ വെളിപ്പെട്ടിട്ടുണ്ട്?
	സ്പര്‍ദ്ധയോ മറ്റുള്ളവന്റെ ഗുണത്തില്‍ അസുഖമോ ദോഷത്തില്‍ തൃപ്തിയോ ഉണ്ടോ?
	വി. കുമ്പസാരം, വി. കുര്‍ബാനാനുഭവം, നോമ്പ് എന്നിവ മുടക്കിയിട്ടുണ്ടോ?
	(ഇവ കൂടാതെയും വല്ലതും ഉണ്ടായിട്ടുണ്ടോ എന്നു പരിശോധിക്കുകയും അതിനുശേഷം കണ്ടുപിടിച്ച പാപങ്ങളെപ്പറ്റി താഴെ പറയുന്നവയില്‍ ഒന്നോ, അധികമോ, ആവശ്യംപോലെ ചിന്തിച്ച് നന്നായി അനുതപിക്കുകയും ചെയ്യുക).
</p>
<h2>അനുതാപ ചിന്തകള്‍</h2>
<p>
	1.	വിചാരത്താലുള്ള ഒറ്റപാപം നിമിത്തം സാത്താന്‍ സ്വര്‍ഗ്ഗത്തില്‍നിന്നും നിത്യാഗ്നിയിലേക്കു തള്ളപ്പെട്ടു.
	2.	ആദാമും ഹവ്വായും ഒറ്റ കല്പന ലംഘിച്ചതിനാല്‍ പറുദീസായില്‍നിന്ന് ബഹിഷ്‌കരിക്കപ്പെട്ടു.
	3.	പാപം നിമിത്തം ദൈവം ജലപ്രളയത്താല്‍ ലോകത്തെ നിശ്ശേഷം നശിപ്പിച്ചു.
	4.	പാപം നിമിത്തം സോദോമിനേയും ഗോമോറായേയും തീമഴ പെയ്യിച്ച് ദൈവം നശിപ്പിച്ചു.
	5.	നിത്യനരകം - അവിടെ ഒരിക്കലും ദൈവത്തെ കാണുവാന്‍ സാധിക്കുകയില്ല. എന്നേക്കും അതിവേദന അനുഭവിക്കേണ്ടിവരും.
	6.	പാപപരിഹാരാര്‍ത്ഥം യേശുതമ്പുരാന്‍ സഹിച്ച പീഡകള്‍ - ഗത്‌സമെന്‍ തോട്ടത്തിലെ അതിവേദന, യേശുവിനെ തൂണിന്മേല്‍ കെട്ടി അടിച്ചത്, മുള്‍ക്കിരീടം 	ധരിപ്പിച്ചത്, കുരിശുമരം ചുമന്നത്, തൃക്കൈകളിലും തൃക്കാലുകളിലും ആണികള്‍ തറച്ചത്, രണ്ടു കള്ളന്മാരുടെ മദ്ധ്യേ കുരിശിച്ചത്, കര്‍ത്താവിന്റെ അതിവേദനയും മരണവും.
	7.	ദൈവം എത്ര പരിശുദ്ധന്‍! താന്‍ പാപത്തെ എത്രയധികം വെറുക്കുന്നു? എന്നെ എത്രമാത്രം താന്‍ സ്‌നേഹിക്കുന്നു. ദൈവം എത്ര നല്ലവന്‍, എന്തെല്ലാം നന്മകള്‍, കഴിവുകള്‍ എനിക്കു നല്‍കിയിട്ടുണ്ട്.
		മുടിയനായ പുത്രനെ എത്ര കരുണയോടുകൂടെ ആ പിതാവ് കൈക്കൊണ്ടു.
	വലതുഭാഗത്തെ കള്ളന്റെ പാപങ്ങള്‍ ക്ഷമിക്കുകയും മറിയം മഗ്ദലേനായുടെ ഭയങ്കര പാപങ്ങളെ മോചിക്കുകയും ചെയ്തത് എത്ര കരുണയോടെയായിരുന്നു.
</p>
<h2>അനുതാപപ്രാര്‍ത്ഥന</h2>
<p>
	സര്‍വ്വശക്തനും നിത്യനുമായ ദൈവമേ, നീ ഉടയവന്‍. ഞാനോ നീച അടിമ, ഈ അടിമ സര്‍വ്വനന്മസ്വരൂപയായിരിക്കുന്ന നിന്നെ ശങ്കിക്കാതെ നിനക്കു വിരോധമായി പാപങ്ങള്‍ ചെയ്തു. നിനക്കെതിരായി ദ്രോഹങ്ങള്‍ ചിന്തിച്ചു. കര്‍ത്താവേ, എന്റെ പാപങ്ങളാല്‍ സ്ലീബായില്‍ നിന്നെ ഞാന്‍ തറച്ചു. നിന്റെ തിരുമുറിവുകള്‍ക്കും രക്തച്ചൊരിച്ചിലിനും ഞാനത്രെ കാരണം. എന്റ പാപങ്ങളാല്‍ എന്റെ ആത്മാവിനെ ഞാന്‍ നശിപ്പിച്ചു. ഞാന്‍ പിശാചിന് അടിമയായിപ്പോയി. നിത്യനരകത്തിന് യോഗ്യനായി. എന്നാല്‍, മോക്ഷം നഷ്ടമായതിലുള്ള സങ്കടത്തെക്കാളും നരകത്തില്‍ പോകുമെന്നുള്ള ഭയത്തെക്കാളും നല്ല പിതാവായ നിന്നെ സങ്കടപ്പെടുത്തിയതിനാല്‍ ഞാന്‍ ദുഃഖിക്കുന്നു. പിതാവേ, സ്വര്‍ഗ്ഗത്തിനു മുമ്പാകെയും നിനക്കു വിരോധമായും ഞാന്‍ തിന്മ ചെയ്തുപോയി. എന്നോടു ക്ഷമിക്കണമേ. നിന്റെ തിരുമുമ്പില്‍നിന്ന് എന്നെ തള്ളിക്കളയരുതേ. നിന്റെ പരിശുദ്ധാത്മാവിനെ എന്നില്‍നിന്ന് എടുത്ത് കളയുകയുമരുതേ. ഇനിമേല്‍ നിനക്ക് വിരോധമായി പാപങ്ങള്‍ ചെയ്യുകയില്ലെന്നു ഞാന്‍ പ്രതിജ്ഞ ചെയ്യുന്നു. നിത്യപിതാവേ, നിന്റെ തിരുക്കുമാരനെ ഓര്‍ത്ത് എന്നോട് കരുണയുണ്ടാകണമേ.
	ഭൂലോകപാപങ്ങള്‍ നീക്കുന്ന ദൈവകുഞ്ഞാടായ എന്റെ യേശുവേ, നിന്റെ തിരുമുറിവുകളുടെ യോഗ്യതകളെ ഓര്‍ത്ത് എന്റെ പാപങ്ങള്‍ ക്ഷമിക്കണമേ. എന്നെ അനുഗ്രഹിക്കണമേ. മറിയം മഗ്ദലേനായോടുകൂടി നിന്റെ തൃപ്പാദങ്ങള്‍ ചുംബിക്കുന്ന ഈ ധൂര്‍ത്തനായ പുത്രനെ കൈക്കൊള്ളണമേ. നിന്റെ തിരുമുറിവുകളില്‍നിന്ന് ഒഴുകുന്ന വിലയേറിയ തിരുരക്തത്താല്‍ എന്റെ ആത്മാവിനെ കഴുകണമേ.
	വ്യാകുല മാതാവേ, നീ വഴിയായി ഞാന്‍ എന്റെ തമ്പുരാനെ വീണ്ടും കണ്ടെത്തട്ടെ. സ്വര്‍ഗ്ഗവാസികളായ മാലാഖമാരെ, പരിശുദ്ധന്മാരെ, നിങ്ങളും എനിക്കുവേണ്ടി പ്രാര്‍ത്ഥിക്കണമേ.	ആമ്മീന്‍.
</p>
<code>(അനുതാപത്തിന്റെ മറ്റു പ്രാര്‍ത്ഥനകളും  
	മസ്മൂറാകളും ആവശ്യാനുസരണം ചൊല്ലാവുന്നതാണ്)</code>
<p>
	(മേലില്‍ പാപഹേതുക്കളെ ഉപേക്ഷിച്ച് നല്ല ജീവിതം നയിക്കുവാന്‍ സൂക്ഷിച്ചുകൊള്ളാമെന്നുള്ള പ്രതിജ്ഞയോടെ പട്ടക്കാരന്റെ അടുക്കല്‍ (അദ്ദേഹം മിശിഹായുടെ പ്രതിനിധിയും നിന്റെ ആത്മവൈദ്യനും, ന്യായാധിപതിയും, പിതാവുമാണെന്നു വിചാരിച്ച്) ഏറ്റം എളിമയോടും വണക്കത്തോടും കൂടെ മുട്ടുകുത്തി മൗദ്യോനൂസൊ ചൊല്ലി ഏറ്റുപറച്ചില്‍ നടത്തണം. ഭയത്താലും ലജ്ജയാലും ഒന്നും ഒളിച്ചുവയ്ക്കാതെ പാപങ്ങള്‍ എല്ലാം മനസ്താപത്തോടും പരമാര്‍ത്ഥതയോടും ഏറ്റുപറയണം. കഴിഞ്ഞ കുമ്പസാരം സംബന്ധിച്ച് വല്ല പോരായ്മകളും വന്നിട്ടുണ്ടെങ്കില്‍ അത് ആദ്യം ഏറ്റുപറയണം).
</p>
<h2>മൗദ്യോനൂസൊ</h2>
<p>
	പിതാവും പുത്രനും പരിശുദ്ധാത്മാവുമായ സതൈ്യക ദൈവത്തിന്റെ തിരുമുമ്പാകെയും ദൈവമാതാവായ വിശുദ്ധ കന്യകമറിയാമിന്റെയും സകല വിശുദ്ധന്മാരുടെയും വിശുദ്ധ മാലാഖമാരുടെയും മുന്‍പാകെയും ദൈവത്തിന്റെ പട്ടക്കാരാ, പാപങ്ങള്‍ മോചിക്കുവാനും ബന്ധിക്കുവാനും ദൈവം അങ്ങേയ്ക്ക് ഭരമേല്പിച്ചിട്ടുള്ള ആചാര്യത്വത്തിന്റെ മുമ്പാകെയും ഞാന്‍ എന്റെ പാപങ്ങള്‍ ഏറ്റുപറയുന്നു. ഞാന്‍ പാപിയാകുന്നു. ഞാന്‍ മഹാപാപിയാകുന്നു.
	<code>(ഇവിടെ ഏറ്റുപറച്ചില്‍ നടത്തണം)</code>
	എന്റെ പാപങ്ങളെപ്പറ്റി ഞാന്‍ സത്യമായി ദുഃഖിക്കുന്നു. അവയെല്ലാം ഞാന്‍ മനഃപൂര്‍വ്വമായി വെറുത്തുപേക്ഷിക്കുന്നു. കര്‍ത്താവേശുമിശിഹായുടെ രക്ഷാകരമായ വ്യാപാരങ്ങളിലും കരുണയിലും ഞാന്‍ ആശ്രയിക്കുന്നു. പിതാവേ, എനിക്ക് പാപമോചനം തന്ന് എന്നെ അനുഗ്രഹിക്കണമേ.
	<code>(ഏറ്റുപറഞ്ഞതിനുശേഷം)</code>
	ഞാന്‍ ഏറ്റുപറഞ്ഞിട്ടുള്ളവയും വിട്ടുപോയിട്ടുള്ളവയുമായ എന്റെ സകല പാപങ്ങള്‍ക്കും, പ്രത്യേകിച്ച് എന്റെ മുന്‍പാപങ്ങളായ (ഇന്നവയ്ക്കും) മോചനമപേക്ഷിക്കുന്നു.
</p>
<h2>മനഃസ്താപപ്രകരണം</h2>
<p>
	എല്ലാ വസ്തുക്കളെയുംകാള്‍ സ്‌നേഹയോഗ്യനായ എന്റെ സര്‍വ്വേശ്വരാ, നിനക്കെതിരായി ഞാന്‍ പാപം ചെയ്തതിനാല്‍ ദുഃഖിക്കുന്നു. ഞാന്‍ നിന്നെ സ്‌നേഹിക്കുന്നു. എന്റെ പാപങ്ങളാല്‍ എന്റെ ആത്മാവിനെ ഞാന്‍ മലിനമാക്കിയതിനാലും, സ്വര്‍ഗ്ഗഭാഗ്യം നഷ്ടമാക്കി നരകത്തിന് ഞാന്‍ യോഗ്യനായതിനാലും ഖേദിക്കുന്നു. നിന്റെ വരപ്രസാദത്തിന്റെ സഹായത്താല്‍ ഇനിമേല്‍ പാപം ചെയ്യുകയില്ലെന്ന് ഞാന്‍ നിശ്ചയിച്ച്, പാപഹേതുക്കളെല്ലാം ഉപേക്ഷിക്കുന്നു. ഇനിയും ഏതെങ്കിലും പാപം ചെയ്യുന്നതിനുമുന്‍പ് മരിക്കുവാനും ഞാന്‍ ഒരുങ്ങിയിരിക്കുന്നു. എന്നെ അനുഗ്രഹിക്കണമേ. ആമ്മീന്‍.
</p>
<h2>വി. കുമ്പസാരംകഴിഞ്ഞ് സ്‌തോത്രം</h2>
<p>
	മഹാദയാലുവായ ദൈവമേ, നീ എനിക്ക് നല്‍കിയിരിക്കുന്ന അനുഗ്രഹങ്ങള്‍ക്ക് തക്ക സ്‌തോത്രം ചെയ്യുവാന്‍ എനിക്കു പ്രാപ്തി പോരാ. ഇതുവരെയും ഞാന്‍ എന്റെ പാപങ്ങളാല്‍ പിശാചിന് അടിമയായിരുന്നു. എന്നാല്‍ ഇപ്പോള്‍ ഞാന്‍ നിന്റെ ദാസനായിരിക്കുന്നു. എന്റെ പാപകാഠിന്യത്താല്‍ നിത്യനരകത്തിന് ഞാന്‍ അര്‍ഹനായിരിക്കുന്നു. എന്നാല്‍, ഇപ്പോള്‍ പരമാനന്ദ സ്വര്‍ഗ്ഗഭാഗ്യത്തിന് ഞാന്‍ യോഗ്യനായിത്തീര്‍ന്നിരിക്കുന്നു. എന്റെ ദോഷങ്ങളാല്‍ ഞാന്‍ പിശാചിന്റെ സാദൃശ്യത്തിലായിരുന്നു. ഇപ്പോള്‍ യേശുമിശിഹായുടെ തിരുരക്തത്തിന്‍ ഫലത്താല്‍ മാലാഖമാര്‍ക്ക് തുല്ല്യനായിരിക്കുന്നു. എന്റെ ദോഷങ്ങളുടെ ബഹുലതനിമിത്തം പാപചങ്ങലകളാല്‍ ഞാന്‍ ബന്ധിക്കപ്പെട്ടിരിക്കുന്നു. ഇപ്പോള്‍ നിന്റെ വിശേഷകൃപയാല്‍ ഞാന്‍ നിന്റെ സ്‌നേഹപുത്രരില്‍ ഒരുവനായിരിക്കുന്നു.
	നല്ലവനായ പിതാവേ, നന്ദിയോടെ നിന്നെ ഞാന്‍ സ്തുതിച്ചാരാധിക്കുന്നു. നിന്നെ സ്തുതിച്ച് സ്‌തോത്രം ചെയ്യുവാന്‍ എന്റെ ആയുസ്സിനെ ഞാന്‍ നിനക്കു സമര്‍പ്പിക്കുന്നു.
	ദൈവമാതാവും സകല പരിശുദ്ധന്മാരും സകല മാലാഖമാരുമേ, എനിക്കുവേണ്ടി നിങ്ങള്‍ പ്രാര്‍ത്ഥിക്കണമേ.	ആമ്മീന്‍.
	<code>(കുമ്പസാരത്തില്‍ കല്പിച്ചിട്ടുള്ള പ്രായശ്ചിത്തം നിറവേറ്റണം)</code>
</p>


<h2>ആത്മീയ കുര്‍ബാനാനുഭവം</h2>
<p>
	എല്ലാ വസ്തുക്കളെയുംകാള്‍ സ്‌നേഹയോഗ്യനായ എന്റെ സര്‍വ്വേശ്വരാ, നിനക്കെതിരായി ഞാന്‍ പാപം ചെയ്തതിനാല്‍ ദുഃഖിക്കുന്നു. ഞാന്‍ നിന്നെ സ്‌നേഹിക്കുന്നു. എന്റെ പാപങ്ങളാല്‍ എന്റെ ആത്മാവിനെ ഞാന്‍ മലിനമാക്കിയതിനാലും, സ്വര്‍ഗ്ഗഭാഗ്യം നഷ്ടമാക്കി നരകത്തിന് ഞാന്‍ യോഗ്യനായതിനാലും ഖേദിക്കുന്നു. നിന്റെ വരപ്രസാദത്തിന്റെ സഹായത്താല്‍ ഇനിമേല്‍ പാപം ചെയ്യുകയില്ലെന്ന് ഞാന്‍ നിശ്ചയിച്ച്, പാപഹേതുക്കളെല്ലാം ഉപേക്ഷിക്കുന്നു. ഇനിയും ഏതെങ്കിലും പാപം ചെയ്യുന്നതിനുമുന്‍പ് മരിക്കുവാനും ഞാന്‍ ഒരുങ്ങിയിരിക്കുന്നു. എന്നെ അനുഗ്രഹിക്കണമേ. ആമ്മീന്‍.
	എന്റെ യേശുവേ, നീ വിശുദ്ധകുര്‍ബാനയില്‍ എഴുന്നെള്ളിയിരിക്കുന്നുവെന്നു ഞാന്‍ വിശ്വസിക്കുന്നു. നിന്നെ ഞാന്‍ സ്‌നേഹിക്കുന്നു. നിന്നെ ഉള്‍ക്കൊള്ളുവാന്‍ ഞാന്‍ ആഗ്രഹിക്കുന്നു. എന്റെ ഹൃദയത്തില്‍ നീ എഴുന്നെള്ളിവരണമേ. + ഇപ്പോള്‍ എന്റെ ഹൃദയത്തില്‍ എഴുന്നെള്ളിവന്നു എന്ന് വിശ്വസിച്ചുകൊണ്ട്  നിന്നെ ഞാന്‍ ആശ്ലേഷിച്ചാരാധിക്കുന്നു. എന്നില്‍നിന്ന് അകന്നു പോകരുതേ. എന്റെ ആത്മാവിനെയും ശരീരത്തെയും നിനക്ക് കാഴ്ചയര്‍പ്പിക്കുന്നു. എല്ലാ വസ്തുക്കളേയുംകാള്‍ നിന്നെ ഞാന്‍ സ്‌നേഹിക്കുന്നു. നിനക്കെതിരായി പാപം ചെയ്യുന്നതിനെക്കാള്‍ എല്ലാ വസ്തുക്കളെയും എന്റെ ആയുസുകൂടെയും ഉപേക്ഷിക്കുവാന്‍   ഞാന്‍   ഒരുങ്ങിയിരിക്കുന്നു. ആമ്മീന്‍.
</p>

<h2>വി. കുര്‍ബാനാനുഭവശേഷം
	വിശ്വാസപ്രകരണം</h2>
<p>
	എന്റെ പ്രിയ യേശുതമ്പുരാനേ, നീ എന്റെ ഹൃദയത്തില്‍ എഴുന്നെള്ളിവന്നുവല്ലോ. നീ എത്ര നല്ലവനാകുന്നു. നിന്നെ എന്റെ കണ്ണുകൊണ്ട് കാണുവാന്‍ പാടില്ല എങ്കിലും ഇപ്പോള്‍ സത്യമായും നീ എന്നില്‍ എഴുന്നെള്ളിയിരിക്കുന്നുവെന്ന് ഞാന്‍ ദൃഢമായി വിശ്വസിക്കുന്നു. എന്നെ അനുഗ്രഹിക്കണമേ.
</p>
<h2> ആരാധനപ്രകരണം</h2>
<p>
	എന്റെ കര്‍ത്താവും എന്റെ ദൈവവുമേ, നിന്നെ ഞാന്‍ കുമ്പിടുന്നു. എന്റെ രക്ഷിതാവായ നീ, അയോഗ്യനായ എന്റെ ആത്മാവില്‍ എഴുന്നെള്ളിവരുവാന്‍ ഇഷ്ടപ്പെട്ടതിനാല്‍ നിന്നെ ഞാന്‍ ആരാധിക്കുന്നു. എന്റെ സ്രഷ്ടാവേ, നിനക്ക് നിത്യമഹത്ത്വമുണ്ടായിരിക്കട്ടെ.
</p>
<h2>
	സ്‌തോത്രപ്രകരണം
</h2>
<p>
	എന്റെ നല്ല യേശുതമ്പുരാനേ, പൂര്‍ണ്ണഹൃദയത്തോടെ ഞാന്‍ നിനക്കു സ്‌തോത്രം ചെയ്യുന്നു. നീ എന്നോട് എത്ര കരുണയുള്ളവന്‍, എത്ര സ്‌നേഹമുള്ളവന്‍. വിശുദ്ധ കുര്‍ബാനയില്‍ എഴുന്നെള്ളിയിരിക്കുന്ന യേശുതമ്പുരാനേ, നീ ഏറ്റവും വാഴ്ത്തപ്പെട്ടവനാകുന്നു. എന്നെയും എല്ലാ പാപികളെയും സ്‌നേഹിക്കുന്ന നിന്റെ തിരുഹൃദയം ഏറ്റവും വാഴ്ത്തപ്പെട്ടതാകുന്നു. സകലരും സര്‍വ്വസ്‌തോത്രങ്ങളാലും അളവുകൂടാതെ നിന്നെ സ്തുതിക്കുമാറാകട്ടെ.
	സകല സൃഷ്ടികളുമേ, കര്‍ത്താവിനെ സ്തുതിപ്പിന്‍. സകലജാതികളുമേ, അവനെ സ്തുതിപ്പിന്‍. സകല മോക്ഷവാസികളുമേ, അവനെ സ്തുതിപ്പിന്‍. എന്നേക്കും തന്നെ പുകഴ്ത്തുവിന്‍. എന്തെന്നാല്‍, തന്റെ കൃപ വലുതാകുന്നു.
	എന്റെ ആത്മാവേ! കര്‍ത്താവിനെ സ്തുതിക്കുക. എന്നിലുള്ള സകലവുമേ, അവന്റെ വി. തിരുനാമത്തെ പുകഴ്ത്തുക.
	എന്റെ ആത്മാവേ, കര്‍ത്താവിനെ സ്തുതിക്കുക, അവന്റെ ഉപകാരങ്ങള്‍ ഒന്നും മറന്നുപോകരുത്.
</p>
<h2>സ്‌നേഹപ്രകരണം</h2>
<p>
	എന്റെ പ്രിയ കര്‍ത്താവേ, എന്നോടുള്ള സ്‌നേഹാധിക്യത്താല്‍ നീ മനുഷ്യാവതാരം ചെയ്യുവാനും കഠിനപീഡകള്‍ സഹിച്ച് തിരുരക്തമെല്ലാം ചിന്തി ക്രൂശുമരണം അനുഭവിക്കുവാനും വി. കുര്‍ബാനവഴിയായി എന്റെ ഹൃദയത്തില്‍ എഴുന്നെള്ളി എന്റെ ഭക്ഷണമായിത്തീരുവാനും എന്നോടൊന്നിച്ചിരിക്കുവാനും തിരുമനസ്സായല്ലോ.
	ഏറ്റവും മാധുര്യമേറിയ യേശുതമ്പുരാനേ, നിന്നെ ഞാന്‍ സ്‌നേഹിക്കുന്നു. എന്റെ പൂര്‍ണ്ണഹൃദയത്തോടെ നിന്നെ ഞാന്‍ സ്‌നേഹിക്കുവാന്‍, ദിനംപ്രതി അധികമധികം 	നിന്നെ സ്‌നേഹിക്കുവാന്‍ ഞാന്‍ ആഗ്രഹിക്കുന്നു. എന്നെ സഹായിക്കണമേ.
</p>
<h2>പ്രതിഷ്ഠാപ്രകരണം</h2>
<p>
	സകല നന്മദാതാവായ യേശുമിശിഹാ, നിന്റെ തൃക്കൈകളില്‍ എന്നെ ഞാന്‍ ഭരമേല്പിക്കുന്നു. കൃപാനിധിയായ നിന്റെ തിരുഹൃദയത്തില്‍ എന്നെ ഞാന്‍ നിക്ഷേപിക്കുന്നു. ഒരിക്കലും നിന്റെ സ്‌നേഹഹൃദയത്തില്‍ നിന്നകലുവാന്‍ ഇടവരാതെ എന്നെ സദാ സംരക്ഷിക്കുവാനായി നിനക്ക് എന്നെ ഇതാ കാഴ്ചയര്‍പ്പിക്കുന്നു.
</p>
<h2>അപേക്ഷ</h2>
<p>
	''ചോദിക്കുവിന്‍, നിങ്ങള്‍ക്ക് ലഭിക്കും''
എന്റെ ദിവ്യ രക്ഷിതാവേ, എന്റെ ആത്മാവിന് വേണ്ടുന്ന കാര്യങ്ങള്‍ എന്തെല്ലാമെന്ന് നന്നായി നീ അറിഞ്ഞിരിക്കുന്നു. നീ അറിയുന്നതുപോലെയും മനസ്സാകുന്നതുപോലെയും എന്നെ ആശീര്‍വദിക്കണമേ.
എന്റെ ആത്മശരീരങ്ങളെ ശുദ്ധീകരിക്കണമേ. എന്റെ നന്ദികേട് മറന്ന് എന്റെ പാപങ്ങളെപ്പറ്റി ഉത്തമ മനസ്താപവും മേലില്‍ പാപം ചെയ്യാതെയിരിക്കുവാന്‍ ഉറപ്പുള്ള മനസ്സും എനിക്കു തരണമേ. ദൃഢവിശ്വാസവും ശക്തിയുള്ള ശരണവും തീക്ഷ്ണതയുള്ള സ്‌നേഹവും ഐഹികാസക്തികളില്‍ വിരസതയും എനിക്കു നല്‍കണമേ. നിനക്ക് അനിഷ്ടമായ അല്പ പാപംപോലും ചെയ്യാതെ എളിമ, ക്ഷമ, കീഴ്‌വഴക്കം, സഹോദരസ്‌നേഹം ആദിയായ പുണ്യങ്ങള്‍ ഉത്സാഹത്തോടെ സമ്പാദിക്കുവാനും നിന്റെ തിരുമനസ്സുപോലെ സദാജീവിച്ച് ഭാഗ്യമരണം പ്രാപിക്കുവാനും എന്നെ അനുഗ്രഹിക്കണമേ.
നിന്റെ പരിശുദ്ധ സഭയെ സംരക്ഷിക്കണമേ. തിരുസഭയിലെ സകല മേല്പട്ടക്കാരെയും പട്ടക്കാരെയും നിന്റെ തിരുഹൃദയത്തിനൊത്തവരാക്കണമേ. സകല അകത്തോലിക്കാ സഹോദരങ്ങളെയും തിരുസഭയിലേക്ക് തിരിച്ചുവരുത്തണമേ. സകല പാപികള്‍ക്കും അനുതാപം കൊടുക്കണമേ.
അനേകരാലും അറിയപ്പെടാത്തവനും സ്‌നേഹിക്കപ്പെടാത്തവനുമായ ദൈവമേ, എല്ലാവരും നിന്നെ അറിയുവാനും സ്‌നേഹിക്കുവാനും കൃപ ചെയ്യണമേ. എന്റെ യേശുവേ, എന്റെ ആശ്രയമേ, നിന്നെ ഞാന്‍ ഉപദ്രവിച്ചിടത്തോളമെങ്കിലും നിന്നെ സ്‌നേഹിക്കുവാന്‍ കൃപചെയ്യണമേ. മേലില്‍ നിന്നെ ഞാന്‍ സ്‌നേഹിക്കുകയില്ലെങ്കില്‍ ഉടനെ എന്നെ മരിപ്പിക്കണമേ.
ക്രൂശിന്മേല്‍ എല്ലാവരാലും കൈവിടപ്പെട്ട യേശുവേ, എന്റെ മരണനേരം എന്നെ കൈവിടരുതേ. കര്‍ത്താവേ, എന്റെ ഹൃദയത്തില്‍ നിന്റെ സിംഹാസനം സ്ഥാപിക്കുക. യേശുവേ, എന്റെ ദൈവമേ, എല്ലാ വസ്തുക്കളെയുംകാള്‍  നിന്നെ ഞാന്‍ സ്‌നേഹിക്കുന്നു.
</p>


<h1>ഭക്താഭ്യാസങ്ങള്‍</h1>
<h2>പരിശുദ്ധ ദൈവമാതാവിനോട്</h2>
<p>
	എത്രയും പരിശുദ്ധ അമലോത്ഭവ കന്യകയായ പ്രിയ മാതാവേ, എന്റെ കര്‍ത്താവിന്റെ അമ്മയും ത്രിലോകരാജ്ഞിയും പാപികളുടെ മദ്ധ്യസ്ഥയും ശരണവുമാകുന്ന നിന്റെ സങ്കേതത്തില്‍ മഹാപാപിയായ ഞാന്‍ അഭയം പ്രാപിക്കുന്നു. മഹാരാജ്ഞീ, നിന്നെ ഞാന്‍ വണങ്ങുന്നു. എനിക്കു നീ ചെയ്തിട്ടുള്ള നന്മകളെപ്രതി നിന്നെ ഞാന്‍ വന്ദിക്കുന്നു. എത്രയും പ്രിയ അമ്മേ, നിന്നെ ഞാന്‍ സ്‌നേഹിക്കുന്നു. നിന്റെ ശുശ്രൂഷയ്ക്ക് ഞാന്‍ താല്പര്യപ്പെട്ടുകൊള്ളാം. എന്റെ ശരണവും രക്ഷയും നിന്നെ ഞാന്‍ ഏല്പിക്കുന്നു. അനുഗ്രഹത്തിന്റെ അമ്മേ, നിന്റെ മക്കളുടെ കൂട്ടത്തില്‍ ഈ അയോഗ്യ ദാസനേയും സ്വീകരിച്ചു നടത്തി പാലിച്ചുകൊള്ളണമേ. എല്ലാ പരീക്ഷകളേയും ജയിക്കുവാന്‍ എനിക്കു സഹായം തരണമേ. മിശിഹാകര്‍ത്താവില്‍ യഥാര്‍ത്ഥ സ്‌നേഹവും അവസാനംവരെയുള്ള നിലനില്‍പ്പും ഭാഗ്യകരമായ മരണവും എനിക്ക് ലഭിക്കുമാറാകണമേ. ആമ്മീന്‍.
	സു.ജ. ഞങ്ങളുടെ ശരണമായ മറിയമേ, ഞങ്ങളോട് ദയയായിരിക്കണമേ.
</p>
<h2>
	തിരുസഭയുടെ മദ്ധ്യസ്ഥനായ
	മാര്‍ യൗസേഫ് പിതാവിനോട്
</h2>
<p>
	ഭാഗ്യവാനായ മാര്‍ യൗസേപ്പേ, ഞങ്ങളുടെ അനര്‍ത്ഥങ്ങളില്‍ നിന്റെ പക്കല്‍ ഞങ്ങള്‍ അണഞ്ഞ് നിന്റെ മാദ്ധ്യസ്ഥത്തെ ഞങ്ങള്‍ ഇപ്പോള്‍ മനോശരണത്തോടുകൂടി യാചിക്കുന്നു. ദൈവജനനിയായ അമലോത്ഭവകന്യകയോട് നിന്നെ യോജിപ്പിച്ച ബന്ധത്തെ പ്രതിയും ഉണ്ണിയീശോയെ നീ ആലിംഗനം ചെയ്ത പിതാവിനടുത്ത സ്‌നേഹത്തെപ്രതിയും യേശുമിശിഹാ തന്റെ തിരുരക്തത്താല്‍ നേടിയ അവകാശത്തെ കൃപയോടെ നീ നോക്കണമെന്നും നിന്റെ ശക്തിയാലും വല്ലഭത്വത്താലും ഞങ്ങളുടെ ആവശ്യങ്ങളില്‍ ഞങ്ങളെ സഹായിക്കണമെന്നും എളിമയോടെ ഞങ്ങള്‍ പ്രാര്‍ത്ഥിക്കുന്നു.
	തിരുകുടുംബത്തിന്റെ എത്രയും വിവേകിയായ കാവല്‍ക്കാരാ, യേശുമിശിഹായുടെ തെരഞ്ഞെടുക്കപ്പെട്ട ജനത്തെ നീ ആദരിക്കണമേ. ഏറ്റവും പ്രിയമുള്ള പിതാവേ, അബദ്ധത്തിന്റെയും വഷളത്വത്തിന്റെയും കറകളൊക്കെയില്‍നിന്നും ഞങ്ങളെ കാത്തുകൊള്ളണമേ. ഞങ്ങളുടെ എത്രയും വല്ലഭനായ പാലകനേ, അന്ധകാരശക്തികളോട് ഞങ്ങള്‍ ചെയ്യുന്ന യുദ്ധത്തില്‍ സ്വര്‍ഗ്ഗത്തില്‍നിന്ന് ഞങ്ങളെ സദയം സഹായിക്കണമേ.
	നീ ഒരിക്കല്‍ ഉണ്ണിയീശോയെ മരണകരമായ അപകടങ്ങളില്‍നിന്ന് രക്ഷിച്ചതുപോലെ ഇപ്പോള്‍ ദൈവത്തിന്റെ തിരുസഭയെ ശത്രുവിന്റെ കെണികളില്‍നിന്നും ആപത്തുകളൊക്കെയില്‍നിന്നും കാത്തുകൊള്ളണമേ. ഞങ്ങള്‍ നിന്റെ മാതൃക അനുസരിച്ച് നിന്റെ സഹായത്താല്‍ ബലം പ്രാപിച്ച് പുണ്യജീവിതം നയിക്കുവാനും നല്ല മരണം ലഭിച്ച് മരിക്കുവാനും സ്വര്‍ഗ്ഗത്തില്‍ നിത്യഭാഗ്യം പ്രാപിക്കുവാനും തക്കവണ്ണം നിന്റെ മാദ്ധ്യസ്ഥത്താല്‍ ഞങ്ങളെല്ലാവരേയും എല്ലായ്‌പ്പോഴും കാത്തുകൊള്ളണമേ.	ആമ്മീന്‍. 
	സു.ജ.വി.യൗസേപ്പേ, ഞങ്ങള്‍ പരിശുദ്ധരായി ജീവിക്കുവാനും ഞങ്ങളുടെ ജീവിതം നിന്റെ മാദ്ധ്യസ്ഥ്യത്താല്‍ കുറ്റമില്ലാത്തതാകുവാനും സഹായം ചെയ്യണമേ.
</p>
<h2>ഏതെങ്കിലും വിശുദ്ധനോടോ വിശുദ്ധയോടോ</h2>
<p>
	സകലര്‍ക്കും നല്ല മാതൃകയായിത്തീര്‍ന്നിരിക്കുന്ന വിശുദ്ധ... ഞങ്ങള്‍ രാപകല്‍ പ്രാര്‍ത്ഥനയിലും സകല സുകൃതങ്ങളിലും നിന്നോടു തുല്ല്യപ്പെടുവാന്‍ ഇടയാകുന്നതിന് ഞങ്ങള്‍ക്കുവേണ്ടി പ്രാര്‍ത്ഥിക്കണമേ. നന്മകളില്‍ ഐശ്വര്യപ്പെടുവാന്‍ യാചിക്കുന്ന എല്ലാവര്‍ക്കും കര്‍ത്താവിന്റെ ശ്രീഭണ്ഡാരം സദാ തുറക്കപ്പെട്ടിരിക്കുന്നുവല്ലോ.
	ഉണങ്ങിയ അസ്ഥിയില്‍നിന്ന് അത്ഭുതകരമായി ശെംശോന്റെ പേര്‍ക്ക് വെള്ളമൊഴുക്കുകയും അവന്‍ അതില്‍നിന്ന് കുടിച്ച് ദാഹം തീര്‍ക്കുകയും ചെയ്തതുപോലെ കര്‍ത്താവേ, നിന്റെ ഇഷ്ടനായ (ഇന്നാരുടെ) പ്രാര്‍ത്ഥനകളില്‍ സങ്കേതം പ്രാപിക്കുന്നവരായ ഞങ്ങള്‍ക്ക് സര്‍വ്വസഹായങ്ങളും നീ നല്‍കണമേ.
	എന്റെ സ്‌നേഹമേറിയ വിശുദ്ധ... നിന്റെ പ്രാര്‍ത്ഥ നയാല്‍ ആവശ്യക്കാരായ ഞങ്ങള്‍ക്ക് ദൈവത്തില്‍നിന്ന് ദയയും കൃപയും സമാധാനവും ഉണ്ടാകണമേ. രോഗികള്‍ക്ക് സൗഖ്യവും ലഭിക്കുമാറാകണമേ.
	പിതാവിനും പുത്രനും പരിശുദ്ധ റൂഹായ്ക്കും സ്തുതി, ആദിമുതല്‍ എന്നേക്കും ആമ്മീന്‍.
</p>
<h2>തിരുമുറിവുകളെ ധ്യാനിച്ചുകൊണ്ടുള്ള പ്രാര്‍ത്ഥന</h2>
<p>
	നല്ലവനും എത്രയും മാധുര്യവാനുമായ യേശുവേ, ഇതാ ഞാന്‍ തിരുമുമ്പില്‍ മുട്ടുകുത്തുന്നു; ''എന്റെ കൈകളും കാലുകളും അവര്‍ തുളച്ചു; എന്റെ അസ്ഥികളെല്ലാം അവര്‍ എണ്ണി'' എന്ന് തിരുമൊഴിയായി ദാവീദ് ദീര്‍ഘദര്‍ശി പറഞ്ഞുവന്നത് എന്റെ കണ്‍മുമ്പാകെ ദര്‍ശിച്ചു. വലിയ സ്‌നേഹത്തോടും ദുഃഖത്തോടുംകൂടി നിന്റെ അഞ്ചു തിരുമുറിവുകളെ എന്റെ മനസ്സില്‍ ഓര്‍ത്ത് ചിന്തിക്കുന്ന ഇപ്പോള്‍ വിശ്വാസം, ശരണം, സ്‌നേഹം എന്നീ പുണ്യങ്ങളുടെ സജീവ ചൈതന്യവും എന്റെ പാപങ്ങളെപ്പറ്റി പൂര്‍ണ്ണ മനസ്താപവും അവയെ പരിഹരിക്കുവാന്‍ തക്ക സ്ഥിരതയുള്ള മനസ്സും എന്റെ ഹൃദയത്തില്‍ പതിച്ചരുളണമെന്ന് എത്രയും വലിയ മനഃശുഷ്‌ക്കാന്തിയോടെ നല്ല യേശുവേ, നിന്നോട് ഞാന്‍ അപേക്ഷിക്കുന്നു.
	1 സ്വ. 1 കൃപ. 1 ത്രി.
</p>
<code>(വേറൊന്ന്)</code>
<p>
	സര്‍വ്വലോക രാജാവായ നമ്മുടെ 
	കര്‍ത്താവിനോടുള്ള പ്രാര്‍ത്ഥന
	യേശുമിശിഹാ, നിന്നെ ഞാന്‍ സര്‍വ്വലോക രാജാവായി ഏറ്റുപറയുന്നു. നിര്‍മ്മിക്കപ്പെട്ടിട്ടുള്ളവയെല്ലാം നിനക്കായി സൃഷ്ടിക്കപ്പെട്ടിരിക്കുന്നു. നിന്റെ അധികാരമെല്ലാം എന്നില്‍ നീ നടത്തുക.
	പിശാചിനെയും അവന്റെ സകല പ്രൗഢിയെയും വ്യാപാരങ്ങളെയും ഞാന്‍ ഉപേക്ഷിച്ച് എന്റെ മാമോദീസായിലെ വാഗ്ദാനങ്ങളെ നവീകരിച്ച് ഒരുത്തമ ക്രിസ്ത്യാനിയായി ജീവിച്ചുകൊള്ളാമെന്ന് വാഗ്ദാനം ചെയ്യുന്നു. സര്‍വ്വോപരി ദൈവത്തിന്റെയും തന്റെ തിരുസഭയുടെയും അവകാശങ്ങളുടെ വിജയത്തിനായി എന്നാലാവുന്നതെല്ലാം ചെയ്തുകൊള്ളാമെന്നും ഞാന്‍ പ്രതിജ്ഞ ചെയ്യുന്നു.
	യേശുവിന്റെ ദിവ്യഹൃദയമേ, നിന്റെ വിശുദ്ധ രാജത്വം സകലരും സ്വീകരിക്കുവാനും അതിനാല്‍ നിന്റെ സമാധാന ഭരണം ലോകമെങ്ങും സ്ഥാപിക്കപ്പെടുവാനും വേണ്ടി എന്റെ ദുര്‍ബലമായ പ്രവൃത്തികളെ നിനക്ക് കാഴ്ചയര്‍പ്പിക്കുന്നു. 
	1 സ്വ. 1 കൃപ. 1 ത്രി.
</p>
<code>(വേറൊന്ന്)</code>
<p>
	എന്റെ ദൈവമായ കര്‍ത്താവേ, നീ എനിക്ക് കല്പിക്കുവാനിഷ്ടമാകുന്ന ഏതുവിധ മരണവും അതിന്റെ സര്‍വ്വദുഃഖ ദുരിതവേദനകളോടുകൂടെ ഇപ്പോള്‍തന്നെ നിന്റെ തൃക്കരങ്ങളില്‍നിന്ന് വഴക്കമുള്ള മനസ്സോടെ ഞാന്‍ സ്വീകരിക്കുന്നു.
	1 സ്വ. 1 കൃപ. 1. ത്രി.
</p>
<code>(വേറൊന്ന്)</code>
<p>
	വി. മറിയമേ, നീ വലിയ രാജ്ഞിയാകുന്നു. ലോകമെല്ലാം നിനക്കു കീഴ്‌വഴങ്ങുന്നു. ഞങ്ങളുടെ ആത്മാക്കള്‍ക്ക് നീ രക്ഷയായിരിക്കണമേ.
</p>	
	1 സ്വ. 1 കൃപ. 1 ത്രി.
<h2>സുകൃതജപങ്ങള്‍</h2>
'<p>
	'എന്റെ കര്‍ത്താവും എന്റെ ദൈവവുമേ'' 	
<code>(വി. കുര്‍ബാനയെ നോക്കിക്കൊണ്ട്) </code>


	ക്രൂശിക്കപ്പെട്ട കര്‍ത്താവേ, ശുദ്ധീകരാത്മാക്കളോട് ദയവുണ്ടാകണമേ. 
	ഈശോയേ, വി. മറിയമേ, വി. യൗസേപ്പേ,
	എന്റെ ദൈവമേ, നീ സത്യം തന്നെ ആയിരിക്കയാല്‍ നിന്നില്‍ ഞാന്‍ വിശ്വസിക്കുന്നു. നീ വിശ്വസ്തനായിരിക്കു കയാല്‍ നിന്നില്‍ ഞാന്‍ ശരണപ്പെടുന്നു. നീ സകല നന്മ സ്വരൂപിയായിരിക്കുകയാല്‍ പൂര്‍ണ്ണഹൃദയത്തോടെ നിന്നെ ഞാന്‍ സ്‌നേഹിക്കുന്നു. 
	എന്റെ യേശുവേ, എന്നോടു ദയയായിരിക്കണമേ.
	ദാവീദിന്റെ പുത്രനായ യേശുവേ, എന്നോടു കൃപയുണ്ടാകണമേ. 
	യേശുമിശിഹായ്ക്കു സ്തുതി. എല്ലായ്‌പ്പോഴും സ്തുതി. 
	പരിശുദ്ധ പരമ ദിവ്യകാരുണ്യത്തിനു എപ്പോഴും ആരാധനയും സ്തുതിയും പുകഴ്ചയും ഉണ്ടായിരിക്കട്ടെ.
	ഈശോയുടെ തിരുഹൃദയമേ, നിന്നില്‍ ഞാന്‍ ശരണപ്പെടുന്നു.
	എത്രയും പരിശുദ്ധനായ കര്‍ത്താവേശുമിശിഹാ, ഇവിടെയും ലോകമൊക്കെയിലുമുള്ള സകല ദൈവാലയങ്ങളിലും നിന്നെ ഞങ്ങള്‍ ആരാധിക്കുന്നു; വിശുദ്ധ കുരിശാല്‍ നീ ലോകത്തെ രക്ഷിച്ചതിനാല്‍ നിന്നെ വാഴ്ത്തുകയും ചെയ്യുന്നു. <code>(ദൈവാലയത്തില്‍ കയറുകയും ഇറങ്ങുകയും ചെയ്യുമ്പോള്‍ മുട്ടുകുത്തി ചൊല്ലിയാല്‍) </code>
	ഈശോയുടെ ദിവ്യകാരുണ്യ ഹൃദയമേ, ഞങ്ങളില്‍ വിശ്വാസവും ശരണവും സ്‌നേഹവും വര്‍ദ്ധിപ്പിക്കണമേ.
	ഈശോയുടെ തിരുഹൃദയമേ, പാപികളെ മനസ്സുതിരിക്കുകയും മരണാവസ്ഥയില്‍ കിടക്കുന്നവരെ രക്ഷിക്കുകയും ശുദ്ധീകരാത്മാക്കള്‍ക്ക് മോചനം കൊടുക്കുകയും ചെയ്യണമേ.
	ഈശോയുടെ പരിശുദ്ധ ഹൃദയമേ, ഞങ്ങളുടെ കുടുംബങ്ങളെ സംരക്ഷിക്കണമേ.
	ഈശോയുടെ മാധുര്യമുള്ള തിരുഹൃദയമേ, നീ എന്റെ സ്‌നേഹമായിരിക്കണമേ.
	എന്റെ അമ്മേ, എന്റെ ആശ്രയമേ.
	ഈശോയുടെ പരിശുദ്ധ ഹൃദയമേ, നിന്റെ രാജ്യം വരണമേ.
	എന്റെ ദൈവവും എന്റെ സമസ്തവും
</p>
<h2>
	വി. കുര്‍ബാനയുടെ സന്നിധിയില്‍ പ്രാര്‍ത്ഥന
</h2>
<p>
	എല്ലാ വസ്തുക്കളെയുംകാള്‍ സ്‌നേഹയോഗ്യനായ എന്റെ സര്‍വ്വേശ്വരാ, നിനക്കെതിരായി ഞാന്‍ പാപം ചെയ്തതിനാല്‍ ദുഃഖിക്കുന്നു. ഞാന്‍ നിന്നെ സ്‌നേഹിക്കുന്നു. എന്റെ പാപങ്ങളാല്‍ എന്റെ ആത്മാവിനെ ഞാന്‍ മലിനമാക്കിയതിനാലും, സ്വര്‍ഗ്ഗഭാഗ്യം നഷ്ടമാക്കി നരകത്തിന് ഞാന്‍ യോഗ്യനായതിനാലും ഖേദിക്കുന്നു. നിന്റെ വരപ്രസാദത്തിന്റെ സഹായത്താല്‍ ഇനിമേല്‍ പാപം ചെയ്യുകയില്ലെന്ന് ഞാന്‍ നിശ്ചയിച്ച്, പാപഹേതുക്കളെല്ലാം ഉപേക്ഷിക്കുന്നു. ഇനിയും ഏതെങ്കിലും പാപം ചെയ്യുന്നതിനുമുന്‍പ് മരിക്കുവാനും ഞാന്‍ ഒരുങ്ങിയിരിക്കുന്നു. എന്നെ അനുഗ്രഹിക്കണമേ. ആമ്മീന്‍.
	എന്റെ യേശുവേ, നീ വിശുദ്ധകുര്‍ബാനയില്‍ എഴുന്നെള്ളിയിരിക്കുന്നുവെന്നു ഞാന്‍ വിശ്വസിക്കുന്നു. നിന്നെ ഞാന്‍ സ്‌നേഹിക്കുന്നു. നിന്നെ ഉള്‍ക്കൊള്ളുവാന്‍ ഞാന്‍ ആഗ്രഹിക്കുന്നു. എന്റെ ഹൃദയത്തില്‍ നീ എഴുന്നെള്ളിവരണമേ. + ഇപ്പോള്‍ എന്റെ ഹൃദയത്തില്‍ എഴുന്നെള്ളിവന്നു എന്ന് വിശ്വസിച്ചുകൊണ്ട്  നിന്നെ ഞാന്‍ ആശ്ലേഷിച്ചാരാധിക്കുന്നു. എന്നില്‍നിന്ന് അകന്നു പോകരുതേ. എന്റെ ആത്മാവിനെയും ശരീരത്തെയും നിനക്ക് കാഴ്ചയര്‍പ്പിക്കുന്നു. എല്ലാ വസ്തുക്കളേയുംകാള്‍ നിന്നെ ഞാന്‍ സ്‌നേഹിക്കുന്നു. നിനക്കെതിരായി പാപം ചെയ്യുന്നതിനെക്കാള്‍ എല്ലാ വസ്തുക്കളെയും എന്റെ ആയുസുകൂടെയും ഉപേക്ഷിക്കുവാന്‍   ഞാന്‍   ഒരുങ്ങിയിരിക്കുന്നു. ആമ്മീന്‍.
	എന്റെ ദൈവമേ, എന്റെ ആത്മാവിന്റെ ശക്തിയൊക്കെയോടുംകൂടി വി. കുര്‍ബാനയില്‍ നിന്നെ ഞാന്‍ ആരാധിക്കുന്നു. ലോകത്തിന്റെ എല്ലാ ഭാഗങ്ങളിലുമുള്ള വി. സക്രാരികളില്‍ എന്നോടുള്ള സ്‌നേഹത്തെപ്രതി മറഞ്ഞിരിക്കുന്ന നിന്നെ ഞാന്‍ വാഴ്ത്തി സ്‌നേഹിക്കുന്നു.  മനസ്സുകൊണ്ടും ഹൃദയംകൊണ്ടും എപ്പോഴും നിന്നോടുകൂടെ ഇരുന്നുകൊള്ളാമെന്ന് ഞാന്‍ വാഗ്ദാനം ചെയ്യുന്നു. എന്നെ അനുഗ്രഹിച്ച് എന്റെ രക്ഷയായിരിക്കണമേ. ആത്മാക്കളുടെ ഏറ്റം എരിവുള്ള സ്‌നേഹിതാ, സകലരേയും അനുഗ്രഹിക്കണമേ. എല്ലാവരും നിന്നെ അറിഞ്ഞ് ഈ ലോകത്തിലും പരലോകത്തിലും നിത്യമായി നിന്നെ സ്‌നേഹിക്കുവാന്‍ നീ സംഗതിയാക്കണമേ. ആമ്മീന്‍.
	ത്രോണോസിന്മേല്‍ എഴുന്നെള്ളിയിരിക്കുന്ന എന്റെ രക്ഷിതാവേ, നിനക്ക് എന്നോടുള്ള സ്‌നേഹവും വി. കന്യക മറിയാമിന്റെയും മാര്‍ ഔസേപ്പ് പിതാവിന്റെയും സകല പരിശുദ്ധന്മാരുടെയും മാലാഖമാരുടെയും സകല സൃഷ്ടികളുടേയും സ്‌നേഹം, സ്തുതി, ആരാധന എന്നിവയും നിനക്കു ഞാന്‍ കാഴ്ചയര്‍പ്പിക്കുന്നു.
</p>
<h2>
	പരിഹാര സ്തുതികള്‍
</h2>
<p>
	സര്‍വേശ്വരന്‍ വാഴ്ത്തപ്പെട്ടവനാകട്ടെ.
	തന്റെ തിരുനാമം വാഴ്ത്തപ്പെട്ടതാകട്ടെ. 
	സത്യദൈവവും സത്യമനുഷ്യനുമായ ഈശോമിശിഹാ വാഴ്ത്തപ്പെട്ടവനാകട്ടെ.
	തന്റെ വിലയേറിയ തിരുശരീര രക്തം വാഴ്ത്തപ്പെട്ടതാകട്ടെ.
	തന്റെ എത്രയും പരിശുദ്ധ ഹൃദയം വാഴ്ത്തപ്പെട്ടതാകട്ടെ.
	പീഠത്തിന്മേല്‍ വിശുദ്ധ കുര്‍ബാനയില്‍ എഴുന്നെള്ളിയിരിക്കുന്ന ഈശോ വാഴ്ത്തപ്പെട്ടവനാകട്ടെ.
	ആശ്വാസപ്രദനായ പരിശുദ്ധാത്മാവ് വാഴ്ത്തപ്പെട്ടവനാകട്ടെ.
	ദൈവമാതാവായ എത്രയും പരിശുദ്ധ മറിയം വാഴ്ത്തപ്പെട്ടവളാകട്ടെ.
	അവളുടെ പരിശുദ്ധ അമലോത്ഭവം വാഴ്ത്തപ്പെട്ടതാകട്ടെ.
	അവളുടെ മഹിമയേറിയ സ്വര്‍ഗ്ഗാരോപണം വാഴ്ത്തപ്പെടട്ടെ.
	കന്യകയും മാതാവുമായ മറിയത്തിന്റെ തിരുനാമം വാഴ്ത്തപ്പെട്ടതാകട്ടെ.
	അവളുടെ ഏറ്റം വിരക്തവരനായ വി. യൗസേപ്പ് വാഴ്ത്തപ്പെട്ടവനാകട്ടെ.
	സര്‍വ്വേശ്വരന്‍ തന്റെ മാലാഖമാരിലും പരിശുദ്ധന്മാരിലും വാഴ്ത്തപ്പെട്ടവനാകട്ടെ.
</p>

<h2>സ്‌നേഹജപമാല</h2>

<p>
	<code>
		(നമ്മുടെ കര്‍ത്താവിന്റെ സ്‌നേഹത്തെ ധ്യാനിക്കുക)
	</code>
	''ദൈവം സ്‌നേഹമാകുന്നു. സ്‌നേഹത്തില്‍ വസിക്കുന്നവന്‍ ദൈവത്തിലും ദൈവം അവനിലും വസിക്കുന്നു'' (1 യോഹ 4:16).
	എന്റെ പ്രിയ കര്‍ത്താവേ, എന്നോടുള്ള സ്‌നേഹാധിക്യത്താല്‍ നീ മനുഷ്യാവതാരം ചെയ്യുവാനും കഠിനപീഡകള്‍ സഹിച്ച് തിരുരക്തമെല്ലാം ചിന്തി ക്രൂശുമരണം അനുഭവിക്കുവാനും വി. കുര്‍ബാനവഴിയായി എന്റെ ഹൃദയത്തില്‍ എഴുന്നെള്ളി എന്റെ ഭക്ഷണമായിത്തീരുവാനും എന്നോടൊന്നിച്ചിരിക്കുവാനും തിരുമനസ്സായല്ലോ.
	ഏറ്റവും മാധുര്യമേറിയ യേശുതമ്പുരാനേ, നിന്നെ ഞാന്‍ സ്‌നേഹിക്കുന്നു. എന്റെ പൂര്‍ണ്ണഹൃദയത്തോടെ നിന്നെ ഞാന്‍ സ്‌നേഹിക്കുവാന്‍, ദിനംപ്രതി അധികമധികം 	നിന്നെ സ്‌നേഹിക്കുവാന്‍ ഞാന്‍ ആഗ്രഹിക്കുന്നു. എന്നെ സഹായിക്കണമേ.
	യേശു: ''എന്റെ പിതാവ് എന്നെ സ്‌നേഹിച്ചതുപോലെ ഞാന്‍ നിങ്ങളെ സ്‌നേഹിച്ചു, നിങ്ങള്‍ എന്റെ സ്‌നേഹത്തില്‍ വസിക്കുവിന്‍'' (വി. യോഹ 14:9).
	<code>(ഒരു ദശകത്തിന്റെ അവസാനം ഒരു പ്രാവശ്യം)</code>
	സു. ജപം: യേശുവേ: എന്റെ ദൈവമേ, എല്ലാ വസ്തുക്കളെയുംകാള്‍ നിന്നെ ഞാന്‍ സ്‌നേഹിക്കുന്നു. (10 പ്രാവശ്യം)
	<code>
		(യേശുവിന്റെ തിരുവാക്യം ഒരു പ്രാവശ്യവും മേല്‍ കാണിച്ച സുകൃതജപം പത്തു പ്രാവശ്യവും ചൊല്ലിയശേഷം ഒരു ത്രിത്വസ്തുതികൊണ്ട് അവസാനിപ്പിക്കുക. ഇപ്രകാരം 5 ദശകങ്ങളുടെ ശേഷം)
	</code>
	യേശു: ഞാന്‍ മനുഷ്യാവതാരത്തിലും കുരിശുമരണത്തിലും കുര്‍ബാനയിലും എന്നെ മുഴുവനും നിങ്ങള്‍ക്കു തന്നു, എന്റെ പിതാവ് എന്നെ സ്‌നേഹിച്ചതുപോലെ ഞാന്‍ നിങ്ങളെ സ്‌നേഹിച്ചു. നിങ്ങള്‍ എന്റെ സ്‌നേഹത്തില്‍ വസിക്കുവിന്‍.
	സു. ജപം: യേശുമിശിഹായുടെ മാധുര്യമേറിയ തിരുഹൃദയമേ, നിന്നെ എപ്പോഴും അധികമധികം സ്‌നേഹിക്കുവാന്‍ എനിക്കു കൃപചെയ്യണമേ. 	300 ദി.ദ.വി.

</p>
<h2>പ്രാര്‍ത്ഥന</h2>
<p>
	അളവില്ലാത്ത വിധത്തില്‍ നിത്യമായി എന്നെ സ്‌നേഹിക്കുന്ന എന്റെ നല്ല യേശുവേ, എന്റെ ദൈവമേ, എന്റെ ഏക സ്‌നേഹമേ, എന്റെ സര്‍വ്വസ്വമേ, എന്റെ പൂര്‍ണ്ണഹൃദയത്തോടുകൂടെ നിന്നെ ഞാന്‍ സ്‌നേഹിക്കുന്നു. എന്റെ മനസ്സും ബുദ്ധിയും നിനക്കു ബലിയായി ഞാനര്‍പ്പിക്കുന്നു. നിന്റെ തിരുമനസ്സുപോലെ എന്നെ നടത്തിക്കൊള്ളണമേ. ആമ്മീന്‍.
</p>
<h2>യേശുമിശിഹായുടെ തിരുഹൃദയത്തോട്</h2>

<code>
	(തിരുഹൃദയഭക്തി നമ്മുടെ കര്‍ത്താവ് വി. മാര്‍ഗ്ഗരീത്ത മറിയം വഴിയായി വെളിപ്പെടുത്തിയതും തിരുസഭയില്‍ സര്‍വ്വത്ര പ്രചാരത്തിലിരിക്കുന്നതുമത്രെ).
</code>
<p>
	''മനുഷ്യരെ അത്യധികം സ്‌നേഹിക്കുകയും അവരില്‍ നിന്ന് പ്രതിസ്‌നേഹം ലഭിക്കാതിരിക്കുകയും ചെയ്യുന്ന ഹൃദയം ഇതാ'' എന്ന് ദിവ്യരക്ഷകന്‍ അരുളിച്ചെയ്തുകൊണ്ട്, അഭക്തരില്‍നിന്നു തന്റെ തിരുഹൃദയം അനുഭവിക്കുന്ന നിന്ദാവമാനങ്ങള്‍ക്കു പരിഹാരം ചെയ്യണമെന്ന് കല്‍പ്പിച്ചതു കൂടാതെ തിരുഹൃദയ ഭക്തര്‍ക്ക് 12 വിശേഷാനുഗ്രഹങ്ങള്‍ വാഗ്ദാനം ചെയ്യുകയുമുണ്ടായിട്ടുണ്ട്. ഈ ഭക്തി ഏതു ജീവിത സ്ഥിതിയില്‍ ഇരിക്കുന്നവര്‍ക്കും പുണ്യജീവിതത്തിനുപകരിക്കുന്ന ഒരുത്തമ മാര്‍ഗ്ഗമാണ്.
	യേശുമിശിഹായുടെ തിരുഹൃദയ വാഗ്ദാനങ്ങള്‍:
1.	''ഈ എന്റെ ഭക്തന്മാര്‍ക്ക് അവരുടെ അവസ്ഥയ്ക്കാവശ്യമായിരിക്കുന്ന സകല വരപ്രസാദങ്ങളേയും ഞാന്‍ നല്‍കും.
2.	അവരുടെ കുടുംബത്തില്‍ ഞാന്‍ സമാധാനം കൊടുക്കും.
3.	അവരുടെ സകല അരിഷ്ടതകളിലും അവരെ ആശ്വസിപ്പിക്കും.
4.	അവരുടെ ജീവിതകാലത്തും പ്രത്യേകം മരണനേരത്തിലും അവര്‍ക്ക് ഞാന്‍ അഭയസ്ഥാനമായിരിക്കും.
5.	അവരുടെ പ്രവര്‍ത്തികളിലെല്ലാം ധാരാളമായ ആശീര്‍വ്വാദം ഞാന്‍ കൊടുക്കും.
6.	പാപികള്‍ക്ക് എന്റെ ഹൃദയം അനുഗ്രഹത്തിന്റെ ഉറവയും സമുദ്രവുമായിരിക്കും.
7.	മന്ദജീവിതത്തിലിരിക്കുന്ന ആത്മാക്കള്‍ ഭക്തിയില്‍ ശുഷ്‌കാന്തിയുള്ളവരാകും.
8.	ശുഷ്‌കാന്തിയായി ജീവിച്ചുവരുന്നവര്‍ അതിശീഘ്രത്തില്‍ വലിയ പുണ്യപൂര്‍ണ്ണതയെ പ്രാപിക്കും.
9.	എന്റെ ഹൃദയത്തിന്റെ സ്വരൂപം സ്ഥാപിക്കുകയും വണങ്ങുകയും ചെയ്യുന്ന കുടുംബങ്ങളെ ഞാന്‍ ധാരാളമായി ആശീര്‍വദിക്കും.
10.	എല്ലാ പട്ടക്കാര്‍ക്കും ഏറ്റം കഠിനമായ ഹൃദയങ്ങളെ ഇളക്കുന്നതിനുള്ള വരം ഞാന്‍ നല്കും.
11.	ഈ ഭക്തിയെ വര്‍ദ്ധിപ്പിക്കുവാന്‍ പ്രയാസപ്പെടുന്നവരുടെ പേര് എന്റെ ഹൃദയത്തില്‍ എഴുതപ്പെടും. ഒരിക്കലും മായിക്കപ്പെടുകയില്ല.
12.	ഒമ്പതു മാസക്കാലത്തേക്ക് മുടങ്ങാതെ ഓരോ മാസത്തിന്റെ ഒന്നാം വെള്ളിയാഴ്ചതോറും വി. കുര്‍ബാന കൈക്കൊള്ളുന്നവര്‍ക്ക്, അവര്‍ മരിക്കുന്നതിനുമുമ്പ് 	തങ്ങളുടെ പാപങ്ങളെപ്പറ്റി ഉത്തമ മനസ്താപം കിട്ടും. അവര്‍ എന്റെ ഇഷ്ടപ്രസാദം കൂടാതെയും വിശുദ്ധ കൂദാശകളെ കൈക്കൊള്ളാതെയും മരിക്കുകയില്ല. അവരുടെ അന്ത്യകാലമായ മരണസമയത്ത് എന്റെ ഹൃദയം അവരുടെ ഭദ്രമായ സങ്കേതസ്ഥലമായിരിക്കുകയും ചെയ്യും എന്ന് എന്റെ ഹൃദയത്തിന്റെ അനുഗ്രഹാധിക്യംകൊണ്ട് ഞാന്‍ വാഗ്ദാനം ചെയ്യുന്നു.
</p>
<h2>കുടുംബ പ്രതിഷ്ഠാജപം</h2>
<p>
	ക്രിസ്തീയ കുടുംബങ്ങളില്‍ വാഴുവാനുള്ള ആഗ്രഹം ഭാഗ്യവതിയായ മാര്‍ഗ്ഗരീത്ത മറിയത്തോട് അറിയിച്ച യേശുവിന്റെ പരിശുദ്ധ ഹൃദയമേ, ഞങ്ങളുടെ ഈ കുടുംബത്തിന്മേലുള്ള നിന്റെ പരമാധികാരം ഇവിടെ പ്രഖ്യാപനം ചെയ്യുന്നതിനായി ഞങ്ങള്‍ ഇതാ വരുന്നു. ഇപ്പോള്‍ മുതല്‍ നിന്റെ ജീവിതം നയിക്കുവാന്‍ ഞങ്ങള്‍ മനസാകുന്നു. നീ ഇഹലോകത്തില്‍ മുമ്പേതന്നെ ഏതു സുകൃതങ്ങള്‍ക്ക് സമാധാനം പറഞ്ഞൊത്തിരിക്കുന്നുവോ ആ സുകൃതങ്ങള്‍ ഈ കുടുംബത്തില്‍ പുഷ്ടിയായി വളരുന്നതിന് ഞങ്ങള്‍ ആഗ്രഹിക്കുന്നു. നീ ശപിച്ചിരിക്കുന്ന ലൗകികാരൂപിയെ ഞങ്ങളില്‍നിന്ന് അകറ്റുന്നതിന് ഞങ്ങള്‍ താല്പര്യപ്പെടുന്നു.
	ഞങ്ങളുടെ വിശ്വാസത്തിന്റെ പരമാര്‍ത്ഥതവഴിയായി നീ ഞങ്ങളുടെ ബോധത്തിലും ഞങ്ങള്‍ നിന്നെപ്രതി ജ്വലിച്ചെരിയുവാന്‍ തക്ക സ്‌നേഹത്താല്‍ നീ ഞങ്ങളുടെ ഹൃദയത്തിലും വാഴണമേ. ഈ പ്രേമാഗ്നി, ദിവ്യകാരുണ്യത്തെ കൂടെക്കൂടെ ഉള്‍ക്കൊണ്ടുകൊണ്ട്, ഞങ്ങളില്‍ അധികമധികം ഉജ്ജ്വലിക്കുന്നതിന് ഞങ്ങള്‍ ഇടയാക്കും.
	ഓ! തിരുഹൃദയമേ! ഞങ്ങളുടെ സംഘങ്ങളില്‍ നീ അഗ്രാസനം വഹിക്കുവാന്‍ കൃപയാകണമേ. ഞങ്ങളുടെ ആത്മീകവും ലൗകികവുമായ കാര്യാദികളെ നീ ആശീര്‍വദിക്കണമേ. ഞങ്ങളില്‍നിന്ന് സകലവിധ ആകുലചിന്തകളേയും നീ അകറ്റണമേ. ഞങ്ങളുടെ സന്തോഷങ്ങളെ നീ ശുദ്ധീകരിക്കണമേ. ഞങ്ങളുടെ പീഡകളെ നീ ശമിപ്പിക്കണമേ. ഞങ്ങളില്‍ ആര്‍ക്കെങ്കിലും നിന്റെ ഇഷ്ടക്കേടില്‍ ഉള്‍പ്പെടുത്തുന്നതിനുള്ള നിര്‍ഭാഗ്യം എപ്പോഴെങ്കിലും സംഭവിക്കുവാനിടയായാല്‍, എത്രയും പരിശുദ്ധ ഹൃദയമേ! നീ മനസ്താപപ്പെടുന്ന പാപിയുടെ നേരെ ഇനിയും കരുണയും അനുഗ്രഹവും ഉള്ളവനാകുന്നു എന്ന് ഓര്‍ക്കണമേ. പിന്നെയും, വേര്‍പിരിവിനുള്ള മണിയടിക്കുകയും മരണം ഞങ്ങളെ സന്താപനിമഗ്നരാക്കുവാന്‍ വരികയും ചെയ്യുമ്പോള്‍ ഞങ്ങളെല്ലാവരും - മരിച്ചവരും ജീവിച്ചിരിക്കുന്നവരും - നിന്റെ നിത്യവിധിക്ക് ഒന്നുപോലെ അനുസരണയുള്ളവരായിരുന്നുകൊള്ളാം. ഈ കുടുംബാംഗങ്ങളെല്ലാവരും മോക്ഷത്തില്‍ ഒന്നിച്ചുചേര്‍ന്ന് നിന്റെ മഹത്ത്വങ്ങളേയും ദാനങ്ങളേയും പാടി സ്തുതിക്കുവാനായി ഒരു ദിവസം വരുമെന്ന ശരണം ഞങ്ങളെ ആശ്വസിപ്പിക്കുകയും ചെയ്യും.
	മറിയത്തിന്റെ വിമലഹൃദയവും മഹത്ത്വമേറിയ പിതാവായ വിശുദ്ധ യൗസേപ്പും ഈ പ്രതിഷ്ഠയെ നിനക്കു കാഴ്ചവയ്ക്കുകയും അതിന്റെ ഓര്‍മ്മ ഞങ്ങളുടെ ജീവിതത്തിലെ എല്ലാ ദിവസവും ഞങ്ങളുടെ ബോധത്തില്‍ അനുസ്മരിപ്പിക്കുകയും ചെയ്യട്ടെ.
	നമ്മുടെ രാജാവും നമ്മുടെ പിതാവുമായ ഈശോയുടെ തിരുഹൃദയത്തിന് സ്തുതിയുണ്ടായിരിക്കട്ടെ.
</p>
<h2>
	മാസാദ്യ വെള്ളിയാഴ്ചയിലെ
	പ്രതിഷ്ഠപ്രാര്‍ത്ഥന
</h2>
<p>
	യേശുമിശിഹായുടെ തിരുഹൃദയമേ, ഇതാ ഞങ്ങള്‍ നിന്റെ തിരുമുമ്പില്‍ സാഷ്ടാംഗമായി വീണ് ഞങ്ങള്‍ക്ക് നീ ചെയ്ത സകല ഉപകാരങ്ങള്‍ക്കും നന്മകള്‍ക്കുംവേണ്ടി ഏറ്റം എരിവുള്ള സ്‌നേഹത്താല്‍നിറഞ്ഞ് നിനക്ക് സ്‌തോത്രം ചെയ്യുന്നു.
	യേശുതമ്പുരാനേ, നീ ഞങ്ങളെ അറിയിച്ച നിന്റെ തിരുമനസ്സിനെ നിറവേറ്റുന്നതിനും ആരാധനയ്ക്ക് പാത്രമായ നിന്റെ തിരുഹൃദയത്തിന്റെ രാജ്യം ഞങ്ങളുടെ നാട്ടില്‍ വേഗം പരത്തുന്നതിനുംവേണ്ടി കന്യകമറിയത്തിന്റെയും വി. യൗസേപ്പ് പിതാവിന്റെയും മാദ്ധ്യസ്ഥത്തില്‍ ഞങ്ങളുടെ കുടുംബം മുഴുവനും നിനക്കു ചെയ്തിരിക്കുന്ന പ്രതിഷ്ഠയെ ഇപ്പോള്‍ ഞങ്ങള്‍ എത്രയും ഭക്തിതീക്ഷ്ണതയോടുകൂടി നവീകരിക്കുന്നു. ഞങ്ങളുടെ ഭവനം നസ്രത്തിലെ നിന്റെ കുടുംബംപോലെ ബഹുമാനത്തിന്റെയും അദ്ധ്വാനത്തിന്റെയും പ്രാര്‍ത്ഥനാധ്യാനങ്ങളുടെയും, ക്രമത്തിന്റെയും സമാധാനത്തിന്റെയും അലംഘനീയ വാസസ്ഥലമാകട്ടെ. നീ തന്നെ ഞങ്ങളുടെ ജീവിതത്തിന്റെ ഉത്തമമാതൃകയും സകല കാര്യങ്ങളിലും ഞങ്ങളുടെ ഉറപ്പുള്ള പരിപാലകനുമാകണമേ. സ്‌നേഹത്തിന് എത്രയും പാത്രമായ ഈശോയേ, ഞങ്ങളുടെ (കുടുംബ)ജീവിതത്തിലുണ്ടാകുന്ന സുഖദുഃഖങ്ങളൊക്കെയും നിനക്കു ഞങ്ങള്‍ കാഴ്ചവെയ്ക്കുന്നു. ഈ കുടുംബ(കൂട്ട)ത്തിലുള്ളവരിലും ഇവിടെ നിന്നകന്നിരിക്കുന്നവരിലും ജീവിക്കുന്നവരിലും മരിച്ചവരിലും നിന്റെ വിലയേറിയ ആശീര്‍വാദങ്ങളെ വര്‍ഷിക്കണമെന്ന് ഞങ്ങള്‍ ഹൃദയപൂര്‍വം അപേക്ഷിക്കുന്നു.
	ഞങ്ങളെ നിന്റെ തിരുഹൃദയത്തില്‍ സൂക്ഷ്മത്തിനായി സദാസമയത്തേക്കും ഭരമേലിപിക്കുന്നു. ഈ കുടുംബ (കൂട്ട)ത്തില്‍ ആരെങ്കിലും നിന്റെ പരിശുദ്ധ സ്‌നേഹഹൃദയത്തെ ദുഃഖിപ്പിക്കുവാനുള്ള നിര്‍ഭാഗ്യത്തില്‍ ഉള്‍പ്പെട്ടുവെങ്കില്‍ അവരുടെ പാപത്തിനുവേണ്ടിയും ഞങ്ങള്‍ പരിഹാരം ചെയ്യുന്നു. യേശുവേ, നിന്റെ തിരുഹൃദയത്തിന്റെ നാമത്തില്‍ ഞങ്ങളുടെ പരിഹാരത്തെ കൈക്കൊണ്ട് ലോകമൊക്കെയിലുമുള്ള എല്ലാ കുടുംബങ്ങളേയും ആശീര്‍വദിക്കണമെന്ന് നിന്നോട് ഞങ്ങള്‍ പ്രാര്‍ത്ഥിക്കുന്നു. നിന്റെ സത്യസഭയില്‍നിന്ന് പിരിഞ്ഞുപോയിരിക്കുന്ന മതവിദ്വേഷികളുടെയും നിന്നെ അറിയാത്ത അജ്ഞാനികളുടെയും കുടുംബങ്ങളിലും നിന്റെ ദൈവരാജ്യം വേഗത്തില്‍ നീ സ്ഥാപിക്കണമേ. ശിശുക്കളെ നീ കടാക്ഷിക്കണമേ. വിദ്യാര്‍ത്ഥികളേയും വിദ്യാലയങ്ങളേയും ബാലികാ ബാലന്മാരുടെ ദൈവവിളിയേയും നീ കാത്തുകൊള്ളണമേ. രോഗികള്‍ക്ക് ശക്തിയും വൃദ്ധന്മാര്‍ക്ക് തുണയും വിധവകള്‍ക്ക് ആശ്രയവും അനാഥര്‍ക്ക് പിതാവും നീ ആകണമേ. ഓരോ കുടുംബങ്ങളില്‍ ദീനക്കാരുടെയും മരണവേദന അനുഭവിക്കുന്നവരുടെയും തലയ്ക്കല്‍ നീ തന്നെ കാവലായിരിക്കണമേ. വിശേഷിച്ച്, കൃപയുടെയും സ്‌നേഹത്തിന്റെയും സമുദ്രമായ ഈശോയേ, ഞങ്ങളുടെ മരണസമയത്ത് ഞങ്ങളെ നീ സഹായിക്കണമെന്ന് നിന്നോട് ഞങ്ങള്‍ പ്രാര്‍ത്ഥിക്കുന്നു. ആ സമയത്ത് നിന്റെ ദിവ്യഹൃദയത്തോട് ഞങ്ങളെ ചേര്‍ത്ത് ഒന്നിപ്പിക്കണമേ. അപ്പോള്‍ ഞങ്ങളുടെ ആശ്രയവും നീ ആകണമേ, യേശുതമ്പുരാനേ, ഞങ്ങള്‍ ഓരോരുത്തരും നിന്റെ വാഴ്ത്തപ്പെട്ട മടിയില്‍ നിദ്രചെയ്തതിന്റെ മോക്ഷാനന്ദത്തില്‍ ഞങ്ങളുടെ കുടുംബം മുഴുവനും നിന്റെ ദിവ്യഹൃദയത്തില്‍ കാണപ്പെടുവാന്‍ ഞങ്ങള്‍ക്ക് നീ കൃപചെയ്തരുളണമേ. ആമ്മീന്‍.
</p>
<h2>
	ഏതു നന്മയും ലഭിക്കുവാനായി യേശുവിന്റെ
	തിരുഹൃദയത്തോടുള്ള നവനാള്‍ പ്രാര്‍ത്ഥന
</h2>
<p>
	മനുഷ്യവര്‍ഗ്ഗത്തിന്റെ നേരെ കൃപയും അനുഗ്രഹവും നിറഞ്ഞ യേശുവിന്റെ മാധുര്യമുള്ള ദിവ്യ ഹൃദയമേ, ഞങ്ങള്‍ സാഷ്ടാംഗമായി നിന്നെ ആരാധിച്ച് വണങ്ങുന്നു. നീ ഇതുവരെ ഞങ്ങള്‍ക്ക് നല്‍കിയിരിക്കുന്ന മനോഗുണങ്ങള്‍ ഓരോന്നിനെക്കുറിച്ച് ഓര്‍ത്ത് പൂര്‍ണ്ണഹൃദയത്തോടെ ഞങ്ങള്‍ നിന്നെ സ്തുതിക്കുന്നു.
	ഞങ്ങളുടെ ആവശ്യങ്ങളില്‍ ഞങ്ങളെ സഹായിക്കുവാനും ഞങ്ങളുടെ ആപത്തുകളിലും അനര്‍ത്ഥങ്ങളിലും ഞങ്ങളെ സംരക്ഷിക്കുവാനും ഞങ്ങളുടെ ദുഃഖാരിഷ്ടതകളില്‍ ഞങ്ങളെ ആശ്വസിപ്പിക്കുവാനുംവേണ്ടി, നിന്റെ തിരുഹൃദയത്തില്‍ ഉജ്ജ്വലിച്ചിരുന്ന ആഗ്രഹാധിക്യത്താലല്ലയോ, നിന്റെ മനുഷ്യജീവിതത്തില്‍, 'അപേക്ഷിക്കുവിന്‍, നിങ്ങള്‍ കൈക്കൊള്ളും; അന്വേഷിക്കുവിന്‍ നിങ്ങള്‍ കണ്ടെത്തും; മുട്ടുവിന്‍, നിങ്ങള്‍ക്കു തുറക്കപ്പെടും' എന്നു ദയാപൂര്‍വം അരുളിച്ചെയ്യുവാന്‍ തിരുമനസ്സായത്. വീണ്ടും, നീ ഭാഗ്യവതിയായ മാര്‍ഗരീത്താമറിയത്തോട് വെളിപ്പെടുത്തിയ വിലയേറിയ പന്ത്രണ്ടു വാഗ്ദാനങ്ങള്‍ വഴിയായി ഞങ്ങളുടെ ആത്മീയവും ലൗകികവുമായ ഏതുവിധ ആവശ്യങ്ങളിലും കൃപാസാഗരമായ നിന്റെ ദിവ്യഹൃദയം ഞങ്ങള്‍ക്ക് ഉറപ്പുള്ള ആശ്രയവും തെറ്റുവരാത്ത സങ്കേതവും ആയിരിക്കുമെന്ന് അരുളിച്ചെയ്തിരിക്കുന്നുവല്ലോ. ആകയാല്‍ അനുഗ്രഹങ്ങളുടെയും സ്‌നേഹത്തിന്റെയും നിധിയായ നിന്റെ തിരുഹൃദയത്തിന്‍ പക്കലടുത്ത് (ഇന്ന) ആവശ്യത്തില്‍ ഞങ്ങളെ സഹായിക്കണമെന്ന് എത്രയും വലിയ എളിമയോടും മനോശരണത്തോടുംകൂടെ ഞങ്ങള്‍ പ്രാര്‍ത്ഥിക്കുന്നു. നിന്റെ ജീവിതകാലത്ത് നീ പ്രവേശിച്ച ഭവനങ്ങളില്‍ മാത്രമല്ല, നിന്നോട് യാചിച്ച നികൃഷ്ട മനുഷ്യര്‍ക്കുപോലും ദൈവദാനങ്ങളെ ധാരാളമായി നല്‍കിയതോര്‍ത്ത്, നിനക്ക് പൂര്‍ണ്ണമായി പ്രതിഷ്ഠിച്ചിരിക്കുന്ന ഈ കുടുംബത്തെയും നിന്റെ വത്സലമക്കളായി സ്വീകരിച്ചിരിക്കുന്ന ഞങ്ങളോരോരുത്തരെയും അനുഗ്രഹിച്ച്, ഞങ്ങള്‍ അപേക്ഷിക്കുന്ന ഈ നന്മ കല്പിച്ചുതരണമേ. നീ സക്കായിയുടെ വീട്ടില്‍ വര്‍ഷിച്ച നിത്യായുസ്സിന്റെ ദാനങ്ങള്‍ക്കും കാനായിലെ വിരുന്നില്‍വച്ച് പ്രദാനം ചെയ്ത ലൗകിക നന്മകള്‍ക്കും ഞങ്ങളെ അവകാശികളാക്കണമെന്ന് നിന്റെ ദിവ്യമാതാവിന്റെയും പരമപിതാവിന്റെയും സ്‌നേഹത്തെപ്രതി ഞങ്ങള്‍ എളിമയോടുകൂടെ അപേക്ഷിക്കുന്നു. ആമ്മീന്‍.  1 സ്വ. 1 കൃപ. 1 തി.	
</p>
<h2>തിരുഹൃദയ ജപമാല</h2>
<code>(നമ്മുടെ കര്‍ത്താവിന്റെ സ്‌നേഹത്തെ ധ്യാനിക്കുക)</code>
<p>
	മിശിഹായുടെ ദിവ്യാത്മാവേ! എന്നെ ശുദ്ധീകരിക്കണമേ.
	മിശിഹായുടെ തിരുശരീരമേ, എന്നെ രക്ഷിക്കണമേ.
	മിശിഹായുടെ തിരുരക്തമേ, എന്നെ ലഹരി പിടിപ്പിക്കണമേ.
	മിശിഹായുടെ തിരുവിലാവിലെ വെള്ളമേ, എന്നെ കഴുകണമേ.
	മിശിഹായുടെ പീഡാനുഭവമേ, എന്നെ ധൈര്യപ്പെടുത്തണമേ.
	മിശിഹാ തമ്പുരാനേ! എന്റെ അപേക്ഷ കേള്‍ക്കണമേ. നിന്റെ തിരുമുറിവുകളില്‍ എന്നെ മറച്ചുകൊള്ളണമേ.
	നിന്നില്‍നിന്ന് പിരിഞ്ഞുപോകുവാന്‍, എന്നെ അനുവദിക്കരുതേ.
	ദുഷ്ടശത്രുവില്‍നിന്ന് എന്നെ കാത്തുകൊള്ളണമേ. എന്റെ മരണനേരത്തില്‍, എന്നെ നിന്റെ പക്കലേക്ക് വിളിക്കണമേ.
	നിന്റെ പരിശുദ്ധന്മാരോടുകൂടെ, നിത്യമായി നിന്നെ സ്തുതിച്ച് മഹത്ത്വപ്പെടുത്തുന്നതിന് നിന്റെ അടുക്കല്‍ വരുവാന്‍ എന്നോട് കല്പിക്കണമേ. ആമ്മീന്‍. 
	വി. കുര്‍ബാന ഉള്‍ക്കൊണ്ടശേഷം 
	           <code> (ഒരു പ്രാവശ്യം)</code>
			   
	ഹൃദയശാന്തതയും എളിമയുമുള്ള യേശുവേ, എന്റെ ഹൃദയം നിന്റെ ദിവ്യഹൃദയത്തിന് ഒത്തതാക്കിയരുളണമേ.
	<code>(പത്തു പ്രാവശ്യം)</code>
	യേശുമിശിഹായുടെ മാധുര്യമുള്ള തിരുഹൃദയമേ, എന്റെ സ്‌നേഹമായിരിക്കണമേ.           
	<code>(ഓരോ ദശകത്തിന്റെ അവസാനം)</code>
	മറിയത്തിന്റെ മാധുര്യമുള്ള ഹൃദയമേ, എന്റെ രക്ഷയായിരിക്കണമേ.           
	<code>(ഇപ്രകാരം 5 ആവര്‍ത്തി കഴിഞ്ഞിട്ട്)</code>
</p>
<h2>
	സമര്‍പ്പണം 
</h2>
<p>
	1.	യേശുമിശിഹായുടെ ദിവ്യഹൃദയമേ, ഞങ്ങളോട് അലിവായിരിക്കണമേ.
	2.	അമലോത്ഭവ മറിയത്തിന്റെ കറയില്ലാത്ത ഹൃദയമേ, ഞങ്ങള്‍ക്കുവേണ്ടി അപേക്ഷിക്കണമേ.
	3.	യേശുമിശിഹായുടെ തിരുഹൃദയം എല്ലായിടത്തും സ്‌നേഹിക്കപ്പെടട്ടെ.		
	4.	മരണപീഡയനുഭവിച്ച യേശുവിന്റെ തിരുഹൃദയമേ, ഇന്നു മരിക്കുന്നവരോടു കൃപയായിരിക്കണമേ.  
</p>
<h2>തിരുഹൃദയ ലുത്തിനിയ</h2>
<p>
	കര്‍ത്താവേ, അനുഗ്രഹിക്കണമേ
മിശിഹായേ അനുഗ്രഹിക്കണമേ
കര്‍ത്താവേ, അനുഗ്രഹിക്കണമേ
മിശിഹായേ, ഞങ്ങളുടെ പ്രാര്‍ത്ഥന കേള്‍ക്കണമേ
മിശിഹായേ, ഞങ്ങളുടെ പ്രാര്‍ത്ഥന നീ കൈക്കൊള്ളണമേ.

സ്വര്‍ഗ്ഗസ്ഥ പിതാവായ ദൈവമേ,
ലോകരക്ഷിതാവായ ദൈവപുത്രാ,
പരിശുദ്ധാത്മാവായ ദൈവമേ,
ഏകദൈവമായ പരിശുദ്ധ ത്രിത്വമേ,
നിത്യപിതാവിന്‍ കുമാരനായ 
	യേശുമിശിഹായുടെ തിരുഹൃദയമേ,
കന്യാസ്ത്രീമാതാവിന്റെ ഉദരത്തില്‍ 
	പരിശുദ്ധ റൂഹായാല്‍ ഉരുവാക്കപ്പെട്ട 
	യേശുമിശിഹായുടെ തിരുഹൃദയമേ,
ദൈവവചനത്തോട് കാതലായ വിധത്തില്‍ 
	യോജിച്ചിരിക്കുന്ന യേശുമിശിഹായുടെ തിരുഹൃദയമേ,
അനന്തമഹിമയുള്ള 
	യേശുമിശിഹായുടെ തിരുഹൃദയമേ
ദൈവത്തിന്റെ പരിശുദ്ധാലയമായ 		
	യേശുമിശിഹായുടെ തിരുഹൃദയമേ,
അത്യുന്നതന്റെ കൂടാരമായ 
	യേശുമിശിഹായുടെ തിരുഹൃദയമേ,
ദൈവഭവനവും മോക്ഷവാതിലുമായ 
	യേശുമിശിഹായുടെ തിരുഹൃദയമേ,
ജ്വലിച്ചെരിയുന്ന സ്‌നേഹാഗ്നിച്ചൂളയായ 
	യേശുമിശിഹായുടെ തിരുഹൃദയമേ,
നീതിയുടേയും സ്‌നേഹത്തിന്റേയും നിധിയായ 
	യേശുമിശിഹായുടെ തിരുഹൃദയമേ,
നന്മയും സ്‌നേഹവും നിറഞ്ഞ 
	യേശുമിശിഹായുടെ തിരുഹൃദയമേ,
സകല പുണ്യങ്ങളുടേയും അഗാധമായ 
	യേശുമിശിഹായുടെ തിരുഹൃദയമേ,
സകല പുകഴ്ചയ്ക്കും എത്രയും യോഗ്യമായ 
	യേശുമിശിഹായുടെ തിരുഹൃദയമേ,
സകല ഹൃദയങ്ങള്‍ക്കും അധിപനും കേന്ദ്രവുമായ 
	യേശുമിശിഹായുടെ തിരുഹൃദയമേ,
ജ്ഞാനത്തിന്റെയും അറിവിന്റെയും 
	നിധിയൊക്കെയും അടക്കിയിരിക്കുന്ന 
	യേശുമിശിഹായുടെ തിരുഹൃദയമേ,
ദൈവത്വത്തില്‍ പൂര്‍ണ്ണതയൊക്കെയും 
	വസിക്കുന്നതായ യേശുമിശിഹായുടെ 
	തിരുഹൃദയമേ,
നിത്യപിതാവിന് പ്രസാദിച്ചിരിക്കുന്നതായ 
	യേശുമിശിഹായുടെ തിരുഹൃദയമേ,
ഞങ്ങള്‍ക്കെല്ലാവര്‍ക്കും സിദ്ധിച്ചിരിക്കുന്ന 
	നന്മകളുടെ സമ്പൂര്‍ണ്ണനിധിയായ 		
	യേശുമിശിഹായുടെ തിരുഹൃദയമേ,
നിത്യപര്‍വ്വതങ്ങളുടെ ആശയായ 
	യേശുമിശിഹായുടെ തിരുഹൃദയമേ,
ക്ഷമയുള്ളതും അധിക ദയയുള്ളതുമായ 
	യേശുമിശിഹായുടെ തിരുഹൃദയമേ,
തന്റെ കൃപ അപേക്ഷിക്കുന്ന സകലരേയും 
	ഐശ്വര്യപ്പെടുത്തുന്ന 
	യേശുമിശിഹായുടെ തിരുഹൃദയമേ,
ജീവന്റേയും വിശുദ്ധിയുടേയും ഉറവയായ 
	യേശുമിശിഹായുടെ തിരുഹൃദയമേ,
ഞങ്ങളുടെ പാപങ്ങള്‍ക്ക് പരിഹാരമായിരിക്കുന്ന 
	യേശുമിശിഹായുടെ തിരുഹൃദയമേ,
നിന്ദകളാല്‍ പൂരിക്കപ്പെട്ട 
	യേശുമിശിഹായുടെ തിരുഹൃദയമേ,
ഞങ്ങളുടെ അതിക്രമങ്ങള്‍നിമിത്തം തകര്‍ന്ന 
	യേശുമിശിഹായുടെ തിരുഹൃദയമേ,
മരണത്തോളം കീഴ്‌വഴക്കമുള്ളതായ 
	യേശുമിശിഹായുടെ തിരുഹൃദയമേ,
കുന്തത്താല്‍ കുത്തി തുറക്കപ്പെട്ട 
	യേശുമിശിഹായുടെ തിരുഹൃദയമേ,
സകല ആശ്വാസങ്ങളുടേയും ഉറവയായ 
	യേശുമിശിഹായുടെ തിരുഹൃദയമേ,
ഞങ്ങളുടെ ജീവനും ഉയിര്‍പ്പുമായ 
	യേശുമിശിഹായുടെ തിരുഹൃദയമേ,
ഞങ്ങളുടെ സമാധാനവും യോജിപ്പുമായ 
	യേശുമിശിഹായുടെ തിരുഹൃദയമേ,
പാപങ്ങള്‍ക്ക് പരിഹാരബലിയായ 
	യേശുമിശിഹായുടെ തിരുഹൃദയമേ,
തന്നില്‍ ആശ്രയിക്കുന്നവരുടെ രക്ഷയായ 
	യേശുമിശിഹായുടെ തിരുഹൃദയമേ,
തന്നില്‍ മരിക്കുന്നവരുടെ ശരണമായ 
	യേശുമിശിഹായുടെ തിരുഹൃദയമേ,
സകല പുണ്യവാന്മാരുടെയും ആനന്ദമായ 
	യേശുമിശിഹായുടെ തിരുഹൃദയമേ,
ഭൂലോകപാപങ്ങള്‍ നീക്കുന്ന ദൈവകുഞ്ഞാടായ 
	യേശുതമ്പുരാനേ,
കര്‍ത്താവേ, ഞങ്ങളുടെ പാപങ്ങള്‍ ക്ഷമിക്കണമേ. 
	ഭൂലോകപാപങ്ങള്‍ നീക്കുന്ന.....
കര്‍ത്താവേ, ഞങ്ങളുടെ പ്രാര്‍ത്ഥന നീ കേള്‍ക്കണമേ.
	ഭൂലോകപാപങ്ങള്‍ നീക്കുന്ന......
കര്‍ത്താവേ, ഞങ്ങളെ അനുഗ്രഹിക്കണമേ.
മു:- ഹൃദയശാന്തതയും എളിമയുമുള്ള യേശുവേ, 
സ:- ഞങ്ങളുടെ ഹൃദയം നിന്റെ തിരുഹൃദയത്തിന് 
     ഒത്തതാക്കിയരുളണമേ.
</p>
<h2>നമുക്കു പ്രാര്‍ത്ഥിക്കാം</h2>
<p>
	സര്‍വ്വശക്തനും നിത്യനുമായ സര്‍വ്വേശ്വരാ, നിന്റെ എത്രയും പ്രിയപ്പെട്ട പുത്രന്റെ തിരുഹൃദയത്തെയും പാപികളുടെ പേര്‍ക്കായി താന്‍ നിനക്കു കാഴ്ചവെച്ച സ്തുതികളേയും പാപപരിഹാരങ്ങളേയും തൃക്കണ്‍ പാര്‍ത്ത്, നിന്റെ കൃപ അപേക്ഷിക്കുന്ന ഞങ്ങള്‍ക്ക് ദയാപൂര്‍വ്വം ക്ഷമ തന്നരുളണമേ. ഈ അപേക്ഷകളെല്ലാം നിന്നോടും പരിശുദ്ധ റൂഹായോടുംകൂടെ എന്നേക്കും ജീവിച്ചുവാഴുന്ന നിന്റെ തിരുക്കുമാരന്‍ യേശുമിശിഹായുടെ നാമത്തില്‍ ഞങ്ങള്‍ക്ക് തന്നരുളണമേ.      ആമ്മീന്‍.
</p>
<h2>
	പരി. ദൈവമാതാവിനോടുള്ള ജപമാല
	പ്രാരംഭ പ്രാര്‍ത്ഥന
</h2>
<p>
	അളവില്ലാത്ത സകല നന്മസ്വരൂപിയായ സര്‍വ്വേശ്വരാ കര്‍ത്താവേ, നീചരും നന്ദിഹീനരും പാപികളുമായ അടിയങ്ങള്‍ അറുതിയില്ലാത്ത മഹിമപ്രതാപത്തോടുകൂടിയ നിന്റെ സന്നിധിയില്‍ പ്രാര്‍ത്ഥിക്കുവാന്‍ അയോഗ്യരാകുന്നു. എങ്കിലും നിന്റെ അളവില്ലാത്ത ദയയില്‍ ശരണപ്പെട്ട്, പരിശുദ്ധ ദൈവമാതാവിന്റെ സ്തുതിക്കായി ഈ പ്രാര്‍ത്ഥന ചൊല്ലുവാന്‍ ആഗ്രഹിക്കുന്നു. ഇതു ഭക്തിയോടെ ചൊല്ലി, അന്യചിന്തകള്‍ കൂടാതെ നിറവേറ്റുവാന്‍, കര്‍ത്താവേ, സഹായം ചെയ്യണമേ.
</p>
<h2>അപ്പൊസ്‌തോലന്മാരുടെ വിശ്വാസപ്രമാണം</h2>
<p>
	ആകാശവും ഭൂമിയും സൃഷ്ടിച്ച സര്‍വ്വശക്തിയുള്ള പിതാവായ ദൈവത്തില്‍ ഞാന്‍ വിശ്വസിക്കുന്നു. തന്റെ ഏകപുത്രനായ ഞങ്ങളുടെ കര്‍ത്താവീശോമിശിഹായിലും ഞാന്‍ വിശ്വസിക്കുന്നു. ഈ പുത്രന്‍ പരിശുദ്ധാത്മാവിനാല്‍ ഗര്‍ഭസ്ഥനായി, കന്യക മറിയാമ്മില്‍നിന്ന് ജനിച്ച്, പൊന്തിയോസ് പീലാത്തോസിന്റെ ദിവസങ്ങളില്‍ കഷ്ടതയനുഭവിച്ച്, ക്രൂശിക്കപ്പെട്ട്, മരിച്ച്, അടക്കപ്പെട്ട്, പാതാളത്തില്‍ ഇറങ്ങി മരിച്ചവരുടെ ഇടയില്‍നിന്ന് മൂന്നാംനാള്‍ ഉയിര്‍ത്ത്, സ്വര്‍ഗ്ഗത്തില്‍ കരേറി സര്‍വ്വശക്തനായ പിതാവിന്റെ വലത്തുഭാഗത്ത് ഇരിക്കുന്നുവെന്നും അവിടെനിന്ന് ജീവിക്കുന്നവരേയും മരിച്ചവരേയും വിധിക്കുവാന്‍ വീണ്ടും വരുമെന്നും ഞാന്‍ വിശ്വസിക്കുന്നു. പരിശുദ്ധാത്മാവിലും വിശുദ്ധ കത്തോലിക്കാ സഭയിലും പുണ്യവാന്മാരുടെ ഐക്യത്തിലും പാപങ്ങളുടെ മോചനത്തിലും മരിച്ചവരുടെ ഉത്ഥാനത്തിലും നിത്യായുസ്സിലും ഞാന്‍ വിശ്വസിക്കുന്നു. ആമ്മീന്‍. 	1 സ്വ.
	പിതാവായ ദൈവത്തിന്റെ പുത്രിയായ പരിശുദ്ധ ദൈവമാതാവേ, ഞങ്ങളില്‍ ദൈവവിശ്വാസമെന്ന പുണ്യം ഫലവത്തായിത്തീരുവാന്‍ നിന്റെ തിരുക്കുമാരനോട് അപേക്ഷിക്കണമേ.	1 കൃപ
	പുത്രനായ ദൈവത്തിന്റെ മാതാവായ പരിശുദ്ധ ദൈവമാതാവേ, ഞങ്ങളില്‍ ദൈവശരണമെന്ന പുണ്യം വര്‍ദ്ധിക്കുവാന്‍ നിന്റെ തിരുക്കുമാരനോട് അപേക്ഷിക്കണമേ.	1 കൃപ
	പരിശുദ്ധാത്മാവായ ദൈവത്തിന് എത്രയും പ്രിയമുള്ളവളായ പരിശുദ്ധ ദൈവമാതാവേ, ഞങ്ങളില്‍ ദൈവസ്‌നേഹമെന്ന പുണ്യം പ്രബലപ്പെട്ടുവരുവാന്‍ നിന്റെ തിരുക്കുമാരനോട് അപേക്ഷിക്കണമേ. 1 കൃപ. 1 ത്രി.
</p>
<h2>സന്തോഷകരമായ ദിവ്യരഹസ്യങ്ങള്‍</h2>
<code>തിങ്കള്‍, ശനി എന്നീ ദിവസങ്ങളിലും ആഗമനകാലം 
	(25 നോമ്പു തുടങ്ങുന്ന ആഴ്ചയുടെ ആരംഭം) മുതല്‍ 
	50 നോമ്പുവരെയുള്ള ഞായറാഴ്ചകളിലും ചൊല്ലേണ്ടവ</code>
	<code>(തിങ്കള്‍, ശനി)</code>
<h2>1-ാം ദിവ്യരഹസ്യം</h2>
<h2>മംഗളവാര്‍ത്ത</h2>
<p>
	പരിശുദ്ധ കന്യകമറിയമേ, ദൈവപുത്രന്‍ നിന്റെ തിരുവുദരത്തില്‍ മനുഷ്യാവതാരം ചെയ്യുമെന്ന് ഗബ്രിയേല്‍ മാലാഖാ ദൈവകല്പനയാല്‍ നിന്നെ അറിയിച്ചപ്പോള്‍ നിനക്കുണ്ടായ സന്തോഷത്തെ ഓര്‍ത്ത് ധ്യാനിക്കുന്ന നിന്റെ മക്കളായ ഞങ്ങളുടെ ഹൃദയത്തില്‍, വരപ്രസാദം വഴിയായി ദൈവപുത്രന്‍ എപ്പോഴും വസിക്കുന്നതിന് ഇടവരുത്തണമേ.     1 സ്വ. 10 കൃപ. 1 ത്രി.
</p>
<h2>2-ാം ദിവ്യരഹസ്യം</h2>

<h2>മറിയം എലിസബത്തിനെ സന്ദര്‍ശിക്കുന്നു.</h2>
<p>
	പരിശുദ്ധ ദൈവമാതാവേ, നിന്റെ ഇളയമ്മയായ ഏലിശുബാ പുണ്യവതിയെ നീ സന്ദര്‍ശിച്ചപ്പോള്‍ ആ പുണ്യവതിക്ക് സര്‍വ്വേശ്വരന്‍ ചെയ്ത കരുണയെക്കണ്ട് നിനക്കുണ്ടായ അത്യന്തസന്തോഷത്തെ ഓര്‍ത്ത് ധ്യാനിക്കുന്ന ഞങ്ങള്‍ക്ക് ലൗകീകസന്തോഷങ്ങളെ ത്യജിച്ച് പരലോകസന്തോഷത്തെ ആഗ്രഹിച്ച് അന്വേഷിക്കുവാന്‍ അനുഗ്രഹം ലഭിക്കുമാറാകണമേ. 1 സ്വ. 10 കൃപ. 1 ത്രി.
</p>
<h2>3-ാം ദിവ്യരഹസ്യം</h2>
<h2>യേശുവിന്റെ ജനനം</h2>
<p>
	പരിശുദ്ധ ദൈവമാതാവേ, നിന്റെ കന്യത്വത്തിനു ഭംഗം വരാതെ ദൈവപുത്രനെ നീ പ്രസവിച്ചതിനാല്‍ നിനക്കുണ്ടായ സന്തോഷത്തെ ഓര്‍ത്ത് ധ്യാനിക്കുന്ന ഞങ്ങളുടെ ഹൃദയത്തില്‍ അവിടുന്ന് ആദ്ധ്യാത്മികമായ വിധം ജനിക്കുവാന്‍ നീ ഇടയാക്കണമേ. 1 സ്വ. 10 കൃപ 1 ത്രി.
</p>
<h2>4-ാം ദിവ്യരഹസ്യം</h2>
<h2>യേശുവിനെ കാഴ്ച സമര്‍പ്പിക്കുന്നു.</h2>
<p>
	പരിശുദ്ധ ദൈവമാതാവേ, നിന്റെ ദിവ്യപുത്രനെ ദൈവാലയത്തില്‍ നീ കാഴ്ചവച്ചപ്പോള്‍ മഹാത്മാക്കള്‍ അങ്ങേ സ്തുതിക്കുന്നതുകണ്ട് നിനക്കുണ്ടായ സന്തോഷത്തെ ഓര്‍ത്ത് ധ്യാനിക്കുന്ന ഞങ്ങള്‍, അങ്ങേയ്ക്ക് യോഗ്യമായ ദൈവാലയമായിത്തീരുവാന്‍ സംഗതിയാക്കണമേ. 1 സ്വ. 10 കൃപ. 1 ത്രി.
</p>
<h2>5-ാം ദിവ്യരഹസ്യം</h2>
<h2>യേശു ദേവാലയത്തില്‍</h2>
<p>
	പരിശുദ്ധ ദൈവമാതാവേ, നിന്റെ തിരുക്കുമാരന്‍ പന്ത്രണ്ടാമത്തെ വയസ്സില്‍ കാണാതെപോയപ്പോള്‍ മൂന്നാംദിവസം ദേവാലയത്തില്‍ തര്‍ക്കിച്ചുകൊണ്ടിരിക്കയില്‍ അങ്ങേ നീ കണ്ടെത്തിയതിനാല്‍ നിനക്കുണ്ടായ സന്തോഷത്തെ ഓര്‍ത്ത് ധ്യാനിക്കുന്ന ഞങ്ങള്‍, പാപത്താല്‍ ഒരിക്കലും അങ്ങേ വിട്ടുപിരിയാതിരിക്കുവാനും വിട്ടുപിരിഞ്ഞുപോയാല്‍ ഉടനെ അനുതാപത്താല്‍ കണ്ടെത്തുവാനും ഇടയാക്കണമേ. 1 സ്വ. 10 കൃപ. 1 ത്രി.
</p>
<h2>പ്രകാശത്തിന്റെ രഹസ്യങ്ങള്‍</h2>
<code>(വ്യാഴം)</code>
<h2>1-ാം ദിവ്യരഹസ്യം</h2>
<h2>യേശുവിന്റെ മാമ്മോദീസ</h2>
<p>
	നമ്മുടെ കര്‍ത്താവായ യേശുമിശിഹാ യോര്‍ദ്ദാന്‍ നദിയില്‍ മാമ്മോദീസ സ്വീകരിച്ചപ്പോള്‍ പരിശുദ്ധാത്മാവ് അവിടുത്തെമേല്‍ എഴുന്നെള്ളിവന്നതിനെയും ''ഇവന്‍ എന്റെ പ്രിയപുത്രന്‍ ഇവനില്‍ ഞാന്‍ പ്രസാദിച്ചിരിക്കുന്നു'' എന്ന് സ്വര്‍ഗ്ഗത്തില്‍ നിന്ന് അരുളപ്പാടുണ്ടായതിനെയും കുറിച്ച് ധ്യാനിക്കുക. 1 സ്വ. 10 കൃപ. 1 ത്രി.
</p>
<h2>2-ാം ദിവ്യരഹസ്യം</h2>
<h2>കാനായിലെ അത്ഭുതം</h2>
<p>
	നമ്മുടെ കര്‍ത്താവായ യേശുമിശിഹാ കാനായിലെ കല്യാണ വിരുന്നില്‍വച്ച് തന്റെ അമ്മയായ പരിശുദ്ധ കന്യകമറിയത്തിന്റെ അപേക്ഷ സ്വീകരിച്ച് അത്ഭുതകരമായി വെള്ളം വീഞ്ഞാക്കി തന്റെ മഹത്ത്വം വെളിപ്പെടുത്തിയതിനെക്കുറിച്ച് ധ്യാനിക്കുക. 1 സ്വ. 10 കൃപ. 1 ത്രി. 
</p>
<h2>3-ാം ദിവ്യരഹസ്യം</h2>
<h2>ദൈവരാജ്യ പ്രഖ്യാപനം</h2>
<p>
	നമ്മുടെ കര്‍ത്താവായ യേശുമിശിഹാ ദൈവരാജ്യത്തിന്റെ ആഗമനം അറിയിച്ചുകൊണ്ട് അനുതപിച്ച് സുവിശേഷത്തില്‍ വിശ്വസിക്കുവാന്‍ ആഹ്വാനം ചെയ്തതിനെക്കുറിച്ച് ധ്യാനിക്കുക. 1 സ്വ. 10 കൃപ. 1 ത്രി
</p>
<h2>4-ാം ദിവ്യരഹസ്യം</h2>
<h2>യേശുവിന്റെ രൂപാന്തരീകരണം</h2>
<p>
	നമ്മുടെ കര്‍ത്താവായ യേശുമിശിഹാ താബോര്‍മലയില്‍ പ്രാര്‍ത്ഥിച്ചുകൊണ്ടിരുന്നപ്പോള്‍ രൂപാന്തരപ്പെട്ടതിനെയും''ഇവന്‍ എന്റെ പ്രിയപുത്രനാകുന്നു, ഇവനെ നിങ്ങള്‍ ശ്രവിക്കുവിന്‍'' എന്ന സ്വര്‍ഗ്ഗീയ അരുളപ്പാട് ഉണ്ടായതിനെയും കുറിച്ച് ധ്യാനിക്കുക. 1 സ്വ. 10 കൃപ. 1 ത്രി.
</p>
<h2>5-ാം ദിവ്യരഹസ്യം</h2>
<h2>പരിശുദ്ധ കുര്‍ബാനസ്ഥാപനം</h2>
<p>
	നമ്മുടെ കര്‍ത്താവായ യേശുമിശിഹാ അന്ത്യ അത്താഴവേളയില്‍ നമ്മോടുള്ള സ്‌നേഹത്തിന്റെ ഉടമ്പടിയായി തന്റെ ശരീരരക്തങ്ങള്‍ പങ്കുവച്ച് നല്‍കുന്ന പരിശുദ്ധ കുര്‍ബാന സ്ഥാപിച്ചതിനെക്കുറിച്ച് ധ്യാനിക്കുക. 1 സ്വ. 10 കൃപ. 1 ത്രി.
</p>
<h2>ദുഃഖകരമായ ദിവ്യരഹസ്യങ്ങള്‍</h2>
<code>(ചൊവ്വ, വെള്ളി)</code>
<code>ചൊവ്വാ, വെള്ളി എന്നീ ദിവസങ്ങളിലും, അമ്പതു നോമ്പിന്റെ ഞായറാഴ്ചകളിലും ചൊല്ലേണ്ടവ</code>
<h2>1-ാം ദിവ്യരഹസ്യം</h2>
<h2>യേശു ഗത്‌സമേന്‍ തോട്ടത്തില്‍</h2>
<p>
	പരിശുദ്ധ ദൈവമാതാവേ, നിന്റെ തിരുക്കുമാരന്‍ പൂങ്കാവനത്തില്‍ പ്രാര്‍ത്ഥിച്ചപ്പോള്‍ രക്തം വിയര്‍ത്തു എന്നതിനെ ധ്യാനിക്കുന്ന ഞങ്ങള്‍, പാപങ്ങളെപ്പറ്റി അനുതപിച്ചു മോചനം പ്രാപിക്കുവാന്‍ കൃപലഭിക്കുമാറാകണമേ. 1 സ്വ. 10 കൃപ. 1 ത്രി.

</p>
<h2>2-ാം ദിവ്യരഹസ്യം</h2>
<h2>യേശുവിനെ ചമ്മട്ടികൊണ്ട് അടിക്കുന്നു</h2>
<p>
	പരിശുദ്ധ ദൈവമാതാവേ, നിന്റെ തിരുക്കുമാരന്‍ കല്‍ത്തൂണില്‍ കെട്ടപ്പെട്ട് ചമ്മട്ടികളാല്‍ അടിക്കപ്പെട്ടതിനെ ഓര്‍ത്തു ധ്യാനിക്കുന്ന ഞങ്ങള്‍ക്ക്, ഞങ്ങളുടെ പാപങ്ങളാല്‍ നേരിടുന്ന കഠിന ശിക്ഷകളെ അനുതാപത്താലും, സുകൃത ജീവിതത്താലും അകറ്റുവാന്‍ കൃപ ലഭിക്കുമാറാകണമെ. 1 സ്വ. 10 കൃപ. 1 ത്രി.
</p>
<h2>3-ാം ദിവ്യരഹസ്യം</h2>
<h2>യേശുവിനെ മുള്‍മുടി ധരിപ്പിക്കുന്നു</h2>
<p>
	പരിശുദ്ധ ദൈവമാതാവേ, നിന്റെ തിരുക്കുമാരന്റെ തിരുത്തലയില്‍  മുള്‍മുടി ധരിപ്പിച്ച് അങ്ങേ പരിഹാസ രാജാവാക്കിയതിനെപ്പറ്റി ധ്യാനിക്കുന്ന ഞങ്ങളുടെ ഹൃദയത്തില്‍ നിന്ന് പാപമുള്ളുകളെ അനുതാപത്താല്‍ പിഴുതു കളയുവാന്‍ കൃപ ലഭിക്കുമാറാകണമേ. 1 സ്വ. 10 കൃപ. 1 ത്രി.
</p>
<h2>4-ാം ദിവ്യരഹസ്യം</h2>
<h2>യേശു കുരിശു ചുമക്കുന്നു</h2>
<p>
	പരിശുദ്ധ ദൈവമാതാവേ, നിന്റെ തിരുക്കുമാരന്‍ ഈശോമിശിഹാ മരണത്തിനു വിധിക്കപ്പെട്ട് ഭാരമായ കുരിശുചുമന്നുകൊണ്ട് ഗോഗുല്‍ത്താ മലയിലേക്കു പോയതിനെ ഓര്‍ത്ത് ധ്യാനിക്കുന്ന ഞങ്ങള്‍ക്കു ദുഃഖാനര്‍ത്ഥമെന്ന കുരിശിനെ ക്ഷമാപൂര്‍വ്വം വഹിച്ചുകൊണ്ട് അങ്ങേ അനുഗമിക്കുവാന്‍ കൃപ ലഭിക്കുമാറാകണമേ. 1 സ്വ. 10 കൃപ. 1 ത്രി.
</p>
<h2>5-ാം ദിവ്യരഹസ്യം</h2>
<h2>യേശു കുരിശില്‍ മരിക്കുന്നു</h2>
<p>
	പരിശുദ്ധ ദൈവമാതാവേ, നിന്റെ തിരുക്കുമാരന്‍ ഗോഗുല്‍ത്താമലയില്‍ നിന്റെ സന്നിധിയില്‍വച്ച് ഇരുമ്പാണികളാല്‍ കുരിശില്‍ തറയ്ക്കപ്പെട്ടതിനെ ധ്യാനിക്കുന്ന ഞങ്ങളുടെ ഹൃദയത്തില്‍, നിന്റെ ദിവ്യപുത്രന്റെ പീഡകളും നിന്റെ വ്യാകുലങ്ങളും നീ പതിച്ചരുളണമേ.	1 സ്വ. 10 കൃപ. 1 ത്രി.
</p>
<h2>മഹത്ത്വകരമായ ദിവ്യരഹസ്യങ്ങള്‍</h2>
<code>(ബുധന്‍, ഞായര്‍)</code>
<h2>1-ാം ദിവ്യരഹസ്യം</h2>
<h2>യേശു മരിച്ചവരില്‍നിന്ന് ഉയിര്‍ക്കുന്നു</h2>
<p>
	പരിശുദ്ധ ദൈവമാതാവേ, നിന്റെ തിരുക്കുമാരന്‍ പീഡകള്‍ സഹിച്ചു മരിച്ച് മൂന്നാം ദിവസം എന്നന്നേക്കും ജീവിക്കുന്നവനായി ഉത്ഥാനം ചെയ്തതിനെ ധ്യാനിക്കുന്ന ഞങ്ങള്‍ക്ക് പാപമരണത്തില്‍നിന്ന് എന്നന്നേക്കും ഉയിര്‍ത്തെഴുന്നേല്‍ക്കുവാന്‍ കൃപ ലഭിക്കുമാറാകണമേ. 1 സ്വ. 10 കൃപ. 1 ത്രി.
</p>
<h2>2-ാം ദിവ്യരഹസ്യം</h2>
<h2>യേശുവിന്റെ സ്വര്‍ഗ്ഗാരോഹണം</h2>
<p>
	പരിശുദ്ധ ദൈവമാതാവേ, നിന്റെ തിരുക്കുമാരന്‍ ഉയിര്‍ത്ത് നാല്‍പതാം ദിവസം എത്രയും പ്രാബല്യമായി സ്വര്‍ഗ്ഗാരോഹണം ചെയ്തതിനെ ധ്യാനിക്കുന്ന ഞങ്ങള്‍ പരലോക കാര്യങ്ങള്‍ മാത്രം ആഗ്രഹിച്ചന്വേഷിച്ച്, സ്വര്‍ഗ്ഗഭാഗ്യം പ്രാപിക്കുവാന്‍ കൃപ ലഭിക്കുമാറാകണമേ. 1 സ്വ. 10 കൃപ. 1 ത്രി.
</p>
<h2>3-ാം ദിവ്യരഹസ്യം</h2>
<h2>പരിശുദ്ധാത്മാവിന്റെ ആഗമനം</h2>
<p>
	പരിശുദ്ധ ദൈവമാതാവേ, നിന്റെ തിരുക്കുമാരന്‍ സ്വര്‍ഗ്ഗത്തിലേക്ക് എഴുന്നെള്ളിയതിന്റെ പത്താംനാള്‍ സെഹിയോന്‍ മാളികയില്‍ ധ്യാനിച്ചിരുന്ന നിന്നിലും ശിഷ്യന്മാരിലും പരിശുദ്ധാത്മാവ് ഇറങ്ങി ആവസിച്ചു എന്നതിനെ ധ്യാനിക്കുന്ന ഞങ്ങള്‍ക്ക്, പരിശുദ്ധാത്മാവിന്റെ വരപ്രസാദത്താല്‍ ദൈവേഷ്ടപ്രകാരം ജീവിക്കുവാന്‍ കൃപ ലഭിക്കുമാറാകണമേ. 1 സ്വ. 10 കൃപ. 1 ത്രി.
</p>
<h2>4-ാം ദിവ്യരഹസ്യം</h2>
<h2>മാതാവിന്റെ സ്വര്‍ഗ്ഗാരോപണം</h2>
<p>
	പരിശുദ്ധ ദൈവമാതാവേ, നിന്റെ തിരുക്കുമാരന്‍ ഉയിര്‍ത്തെഴുന്നെള്ളി കുറെക്കാലം കഴിഞ്ഞപ്പോള്‍ നീ ഈ ലോകത്തില്‍നിന്ന് ദൈവദൂതന്മാരാല്‍ സ്വര്‍ഗ്ഗത്തിലേക്ക് കരേറ്റപ്പെട്ടു എന്നതിനെ ധ്യാനിക്കുന്ന ഞങ്ങള്‍ക്ക് നിന്റെ സഹായത്താല്‍ സ്വര്‍ഗത്തില്‍ വന്നുചേരുവാന്‍ കൃപ ലഭിക്കുമാറാകണമേ. 1സ്വ. 10 കൃപ. 1 ത്രി.
</p>
<h2>5-ാം ദിവ്യരഹസ്യം</h2>
<h2>മാതാവ് ത്രിലോക രാജ്ഞിയായി 
	മുടിധരിപ്പിക്കപ്പെടുന്നു.</h2>
<p>
	പരിശുദ്ധ ദൈവമാതാവേ, നീ പരലോകത്തില്‍ എഴുന്നെള്ളിയ ഉടനെ നിന്റെ തിരുക്കുമാരന്‍ നിന്നെ ത്രിലോക രാജ്ഞിയായി മുടി ധരിപ്പിച്ചു എന്നതിനെ ധ്യാനിക്കുന്ന ഞങ്ങള്‍ക്ക് സ്വര്‍ഗത്തില്‍ നിന്നോടു കൂടെ സന്തതം ദൈവത്തെ സ്തുതിച്ചനുഭവിക്കുവാന്‍ ഇടവരുത്തണമേ. 1 സ്വ. 10 കൃപ. 1 ത്രി.
</p>
<h2>സമര്‍പ്പണം</h2>
<p>
	മുഖ്യദൂതന്മാരായ വി. മിഖായേലേ, വി. ഗബ്രിയേലേ, വി. റപ്പായേലേ, ശ്ലീഹന്മാരായ മാര്‍ പത്രോസേ, മാര്‍ പൗലോസേ, മാര്‍ യോഹന്നാനേ, ഞങ്ങളുടെ പിതാവായ മാര്‍ തോമ്മായെ, മഹാപാപികളായ ഞങ്ങള്‍ നിവര്‍ത്തിച്ച ഈ പ്രാര്‍ത്ഥനയെ നിങ്ങളുടെ സ്തുതികളോടുകൂടെ ഒരുമിച്ച്, ചേര്‍ത്ത് പരിശുദ്ധ ദൈവമാതാവിന്റെ തൃപ്പാദത്തിങ്കല്‍ കാണിക്കയായി സമര്‍പ്പിക്കുവാന്‍ നിങ്ങളോടു ഞങ്ങള്‍ പ്രാര്‍ത്ഥിക്കുന്നു. 
</p>
<h2>പരിശുദ്ധ ദൈവമാതാവിനോടുള്ള 
	ലുത്തിനിയാ</h2>
<p>
	കര്‍ത്താവേ! അനുഗ്രഹിക്കണമേ.
	മിശിഹായേ! അനുഗ്രഹിക്കണമേ.
	കര്‍ത്താവേ! അനുഗ്രഹിക്കണമേ.
	മിശിഹായേ, ഞങ്ങളുടെ പ്രാര്‍ത്ഥന കേള്‍ക്കണമേ.
	മിശിഹായേ ഞങ്ങളുടെ പ്രാര്‍ത്ഥന കൈക്കൊള്ളണമേ.
	സ്വര്‍ഗ്ഗസ്ഥ പിതാവായ ദൈവമേ!
	ലോകരക്ഷിതാവായ ദൈവപുത്രാ! 
	പരിശുദ്ധാത്മാവായ ദൈവമേ!
	ഏകദൈവമായ പരിശുദ്ധ ത്രിത്വമേ!
	പരിശുദ്ധ മറിയമേ!
	തമ്പുരാന്റെ പുണ്യജനനിയേ!
	കന്യകള്‍ക്കു മകുടമാകുന്ന നിര്‍മ്മല കന്യകയേ!
	മിശിഹായുടെ മാതാവേ!
	വരപ്രസാദത്തിന്റെ മാതാവേ!
	എത്രയും പരിശുദ്ധയായ മാതാവേ!
	അത്യന്ത വിരക്തയായ മാതാവേ!
	കന്യത്വത്തിനു ഭംഗം വരാത്ത മാതാവേ!
	സ്‌നേഹഭാജനമായ മാതാവേ!
	അത്ഭുതത്തിനു വിഷയമായ മാതാവേ!
	സദുപദേശത്തിന്റെ മാതാവേ!
	സ്രഷ്ടാവിന്റെ മാതാവേ!
	രക്ഷിതാവിന്റെ മാതാവേ!
	തിരുസഭയുടെ മാതാവേ!
	എത്രയും വിവേകമുള്ള കന്യകയേ!
	അതീവ സ്തുതിക്കു യോഗ്യയായ കന്യകയേ!
	വല്ലഭയായ കന്യകയേ!
	കരുണയുള്ള കന്യകയേ!
	വിശ്വസ്തയായ കന്യകയേ!
	നീതിയുടെ ദര്‍പ്പണമേ!
	ബോധജ്ഞാനത്തിന്റെ സിംഹാസനമേ!
	ഞങ്ങളുടെ ആനന്ദത്തിന്റെ കാരണമേ!
	ആദ്ധ്യാത്മിക പാത്രമേ!
	ബഹുമാനത്തിന്റെ പാത്രമേ!
	അസാമാന്യഭക്തിയുടെ പാത്രമേ!
	ദിവ്യരഹസ്യം നിറഞ്ഞ പനിനീര്‍ പുഷ്പമേ!
	ദാവീദിന്റെ കോട്ടയേ!
	നിര്‍മ്മലദന്തം കൊണ്ടുള്ള കോട്ടയേ!
	സ്വര്‍ണ്ണാലയമേ!
	വാഗ്ദാനത്തിന്റെ പെട്ടകമേ!
	സ്വര്‍ഗ്ഗരാജ്യത്തിന്റെ വാതിലേ! 
	ഉദയകാലത്തിലെ നക്ഷത്രമേ!
	രോഗികളുടെ സ്വസ്ഥതയേ!
	പാപികളുടെ സങ്കേതമേ!
	ദുഃഖിതരുടെ ആശ്വാസമേ!
	ക്രിസ്ത്യാനികളുടെ സഹായമേ!
	മാലാഖമാരുടെ രാജ്ഞി!
	പൂര്‍വ്വപിതാക്കന്മാരുടെ രാജ്ഞി!
	ദീര്‍ഘദര്‍ശികളുടെ രാജ്ഞി!
	സഹദേന്മാരുടെ രാജ്ഞി!
	മൗദിയാനന്മാരുടേയും രാജ്ഞി!
	കന്യകകളുടെ രാജ്ഞി!
	സകല വിശുദ്ധന്മാരുടെയും രാജ്ഞി!
	സ്വര്‍ഗാരോപിതയായ രാജ്ഞി!
	പരിശുദ്ധ ജപമാലയുടെ രാജ്ഞി!
	സമാധാനത്തിന്റെ രാജ്ഞി!
	ഭൂലോക പാപങ്ങള്‍ നീക്കുന്ന ദൈവകുഞ്ഞാടായ യേശുതമ്പുരാനേ!
	കര്‍ത്താവേ, ഞങ്ങളുടെ പാപങ്ങള്‍ ക്ഷമിക്കണമേ.
	ഭൂലോക പാപങ്ങള്‍ നീക്കുന്ന......
	കര്‍ത്താവേ, ഞങ്ങളുടെ പ്രാര്‍ത്ഥന കേള്‍ക്കണമേ.
	ഭൂലോക പാപങ്ങള്‍ നീക്കുന്ന.....
	കര്‍ത്താവേ, ഞങ്ങളെ അനുഗ്രഹിക്കണമേ.
	സര്‍വ്വേശ്വരന്റെ പരിശുദ്ധ മാതാവേ, ഇതാ നിന്റെ പക്കല്‍ ഞങ്ങള്‍ അഭയം പ്രാപിക്കുന്നു. ഞങ്ങളുടെ ആവശ്യനേരത്തു ഞങ്ങളുടെ യാചനകള്‍ നീ നിരസിക്കരുതേ. ഭാഗ്യവതിയും അനുഗ്രഹീതയുമായ കന്യകയേ, സകല ആപത്തുകളില്‍നിന്നും എപ്പോഴും ഞങ്ങളെ കാത്തുകൊള്ളണമേ.
	തലവന്‍ : യേശുമിശിഹായുടെ വാഗ്ദാനങ്ങള്‍ക്ക് ഞങ്ങള്‍ യോഗ്യരാകുവാന്‍,.
	പ്രതിവാക്യം : സര്‍വ്വേശ്വരന്റെ പരിശുദ്ധ മാതാവേ, ഞങ്ങള്‍ക്കുവേണ്ടി അപേക്ഷിക്കണമേ.
</p>
<h2>
	നമുക്ക് പ്രാര്‍ത്ഥിക്കാം</h2>
<p>
	കര്‍ത്താവേ, പൂര്‍ണ്ണഹൃദയത്തോടുകൂടെ സാഷ്ടാംഗപ്രണാമം ചെയ്യുന്ന ഞങ്ങളെ (ഈ കുടുംബത്തെ) കടാക്ഷിച്ച് നിത്യവും കന്യകയായിരിക്കുന്ന മര്‍ത്തമറിയാമിന്റെ അപേക്ഷയാല്‍ സകല ശത്രുക്കളുടെ ഉപദ്രവത്തില്‍നിന്നും സംരക്ഷിച്ചുകൊള്ളണമേ. ആമ്മീന്‍.
	സ്വര്‍ഗ്ഗരാജ്ഞി, കരുണയുടെ മാതാവേ, നിനക്കു സ്വസ്തി, ഞങ്ങളുടെ ജീവനും മാധുര്യവും ശരണവുമേ, നിനക്കു സ്വസ്തി. പ്രവാസികളും ഹവ്വായുടെ മക്കളുമായ ഞങ്ങള്‍ കണ്ണുനീരിന്റെ താഴ്‌വരയായ ഈ ലോകത്തില്‍നിന്നു നിന്നെ വിളിക്കുന്നു. കരഞ്ഞു പ്രലപിച്ചുകൊണ്ട് നിന്റെ പക്കല്‍ ദീര്‍ഘനിശ്വാസം ചെയ്യുന്നു. ആകയാല്‍ ഞങ്ങളുടെ മദ്ധ്യസ്ഥയായ അമ്മേ, നിന്റെ കരുണയുള്ള തൃക്കണ്ണുകളെ ഞങ്ങളുടെ നേരെ തിരിക്കണമേ. ഹാ കൃപയും, സ്‌നേഹവും, മാധുര്യവും നിറഞ്ഞ കന്യക മറിയമേ, നിന്റെ തിരുവുദരത്തിന്റെ അനുഗ്രഹീതഫലമായ യേശുമിശിഹായെ ഈ പ്രവാസജീവിതത്തിനുശേഷം ഞങ്ങള്‍ക്കു നീ കാണിക്കണമേ. ആമ്മീന്‍.
</p>
<h2>നമുക്ക് പ്രാര്‍ത്ഥിക്കാം</h2>
<p>
	സര്‍വ്വശക്തനും നിത്യനുമായ സര്‍വ്വേശ്വരാ, ഭാഗ്യവതിയായ മറിയാമിന്റെ ആത്മാവും ശരീരവും പരിശുദ്ധാത്മാവിന്റെ അനുഗ്രഹത്താല്‍ നിന്റെ ദിവ്യപുത്രന് യോഗ്യമായ ആലയമായിരിക്കുവാന്‍ പൂര്‍വ്വികമായി നീ നിശ്ചയിച്ചുവല്ലോ. ഈ ദിവ്യമാതാവില്‍ സന്തോഷിക്കുന്ന ഞങ്ങള്‍ ഇവളുടെ അനുഗ്രഹദായകമായ അപേക്ഷയാല്‍ ഈ ലോകത്തിലെ സകല ആപത്തുകളില്‍നിന്നും നിത്യമരണത്തില്‍നിന്നും രക്ഷ പ്രാപിക്കുവാന്‍ കൃപ ചെയ്യണമേ. ഈ യാചനകളൊക്കെയും ഞങ്ങളുടെ കര്‍ത്താവേശുമിശിഹായെപ്രതി ഞങ്ങള്‍ക്ക് തന്നരുളണമേ. ആമ്മീന്‍.
</p>
<h2>'എത്രയും ദയയുള്ള മാതാവേ' എന്ന പ്രാര്‍ത്ഥന</h2>
<p>
	എത്രയും ദയയുള്ള മാതാവേ, നിന്റെ സങ്കേതത്തില്‍ ഓടിവന്ന്, നിന്റെ സഹായം അപേക്ഷിച്ച് നിന്റെ മാദ്ധ്യസ്ഥം യാചിച്ചവരില്‍ ഒരുവനെയെങ്കിലും നീ ഉപേക്ഷിച്ചതായി ലോകത്തില്‍ കേട്ടിട്ടില്ലെന്നു ഓര്‍ക്കണമേ. കന്യകകളുടെ രാജ്ഞി, ദയയുള്ള മാതാവേ, ഇപ്രകാരമുള്ള വിശ്വാസത്താല്‍ ധൈര്യം പ്രാപിച്ച് നിന്റെ തൃപ്പാദത്തിങ്കല്‍ ഞാന്‍ അടുത്തുവരുന്നു. പാപിയായ ഞാന്‍ നെടുവീര്‍പ്പോടും കണ്ണുനീരോടും നിന്റെ ദയാധിക്യത്തെ പ്രതീക്ഷിച്ചുകൊണ്ട് നിന്റെ സന്നിധിയില്‍ നില്‍ക്കുന്നു. അവതരിച്ച വചനത്തിന്റെ മാതാവേ, എന്റെ അപേക്ഷയെ നിരസിക്കാതെ ദയാപൂര്‍വം കേട്ടരുളണമേ. ആമ്മീന്‍.
</p>



<h1>സ്ലീബാപാത </h1>
…
<h2>പ്രാര്‍ത്ഥനകള്‍</h2>
<code>
	പീഠത്തിന്റെ മുമ്പാകെ മുട്ടുകുത്തി പൂര്‍ണ്ണ മനസ്താപപ്രകരണം (പുറം 288) ചൊല്ലിയശേഷം
</code>
 <p>
	യേശുതമ്പുരാനേ, നിന്റെ ഈ ''ക്രൂശുപാതയെ'' അനുഗമിക്കുന്നവര്‍ക്കു ലഭിക്കാവുന്ന അനുഗ്രഹങ്ങള്‍ ഞങ്ങള്‍ക്കും മരിച്ചവര്‍ക്കും നീ നല്‍കണമേ.
 </p>
<code>ഓരോ സ്ഥലത്തും ആദ്യം ചൊല്ലേണ്ടത്</code>
<h3>
	തലവന്‍	: 	യേശുമിശിഹായെ നിന്നെ ഞങ്ങള്‍ കുമ്പിട്ടാരാധിച്ച് സ്‌തോത്രം ചെയ്യുന്നു.
</h3>
<p>
	പ്രതിവാക്യം 	:	എന്തുകൊണ്ടെന്നാല്‍, നിന്റെ വിശുദ്ധ കുരിശാല്‍ നീ ലോകത്തെ രക്ഷിച്ചുവല്ലോ.
</p>
<code>ഓരോ സ്ഥലത്തും അവസാനം ചൊല്ലേണ്ടത്.</code>
<h3>
	തലവന്‍	: 	കര്‍ത്താവേ, അനുഗ്രഹിക്കണമേ.
</h3>
<p>
	പ്രതിവാക്യം	:	ഞങ്ങളെ അനുഗ്രഹിക്കണമേ.
		പരിശുദ്ധ ദൈവമാതാവേ, നിന്റെ തിരുക്കുമാരന്റെ തിരുമുറിവുകളെ എന്റെ ഹൃദയത്തില്‍ പതിപ്പിച്ചുറപ്പിക്കണമേ.
</p>
…
<h2>1-ാം സ്ഥലം</h2>
<h2>യേശുവിനെ മരണത്തിനു വിധിക്കുന്നു</h2>
<h3>
	തലവന്‍	:	യേശുമിശിഹായേ...
</h3>

<p>
	പ്രതിവാക്യം	: 	എന്തുകൊണ്ടെന്നാല്‍...
	എന്റെ യേശുതമ്പുരാനേ അന്യായമായ മരണശിക്ഷയ്ക്ക് നീ വിധിക്കപ്പെട്ടതിനെയോര്‍ത്ത് നിത്യശിക്ഷാവിധിയില്‍ നിന്ന് ഞങ്ങളെ രക്ഷിച്ചുകൊള്ളണമെന്നു പ്രാര്‍ത്ഥിക്കുന്നു.		 1 സ്വ. 1 കൃപ.
</p>
<h3>
	തലവന്‍	: 	കര്‍ത്താവേ, അനുഗ്രഹിക്കണമേ.
</h3>
<p>
	പ്രതിവാക്യം	:	ഞങ്ങളെ അനുഗ്രഹിക്കണമേ.
</p>

…
<h2>2-ാം സ്ഥലം</h2>
<h2>
	യേശു കുരിശു ചുമത്തപ്പെടുന്നു
</h2>
<h3>തലവന്‍	:	യേശുമിശിഹായേ...</h3>
<p>
	പ്രതിവാക്യം	: 	എന്തുകൊണ്ടെന്നാല്‍...
</p>
<p>
	യേശുതമ്പുരാനേ, ഞങ്ങളുടെ പാപങ്ങളാല്‍ ഉണ്ടാക്കപ്പെട്ട കുരിശുമരണത്തെ സന്തോഷത്തോടെ നീ കൈക്കൊണ്ടതുപോലെ ദുഃഖസങ്കടമാകുന്ന കുരിശുകളെ നിന്റെ തൃക്കൈകളില്‍നിന്ന് നല്ല മനസോടെ ഞങ്ങള്‍ കൈക്കൊള്ളുവാന്‍ കൃപചെയ്യണമേ. 1 സ്വ.1 കൃപ.
</p>
<h3>തലവന്‍	: 	കര്‍ത്താവേ, അനുഗ്രഹിക്കണമേ.</h3>

<p>
	പ്രതിവാക്യം	:	ഞങ്ങളെ അനുഗ്രഹിക്കണമേ.
</p>

…
<h2>3-ാം സ്ഥലം</h2>
<h2>യേശു കുരിശിനോടുകൂടെ 
	ഒന്നാം പ്രാവശ്യം കമഴ്ന്നു വീഴുന്നു</h2>
<h3>
	തലവന്‍	:	യേശുമിശിഹായേ...
</h3>
<p>
	
പ്രതിവാക്യം	: 	എന്തുകൊണ്ടെന്നാല്‍...
</p>
<p>
	എന്റെ ദിവ്യകര്‍ത്താവേ, ഞങ്ങളുടെ പാപങ്ങളുടെ ഭാരം നിന്നെ നിലത്തുവീഴിച്ചതിനാല്‍ ഞങ്ങള്‍ പശ്ചാത്തപിക്കുന്നു. മേലില്‍ പാപങ്ങള്‍ ചെയ്യാതിരിക്കുവാന്‍ ഞങ്ങള്‍ക്ക് അനുഗ്രഹം നല്‍കണമേ. 1 സ്വ. 1 കൃപ
</p>
<h3>തലവന്‍	: 	കര്‍ത്താവേ, അനുഗ്രഹിക്കണമേ.</h3>
<p>
	പ്രതിവാക്യം	:	ഞങ്ങളെ അനുഗ്രഹിക്കണമേ.
</p>

…
<h2>
	4-ാം സ്ഥലം
</h2>
<h2>
	യേശു തന്റെ പരിശുദ്ധ മാതാവ് എതിരെ 
വരുന്നതിനെ കാണുന്നു
</h2>
<h3>
	തലവന്‍	:	യേശുമിശിഹായേ...
</h3>
<p>
	പ്രതിവാക്യം	: 	എന്തുകൊണ്ടെന്നാല്‍...	
സ്‌നേഹം നിറഞ്ഞ യേശുതമ്പുരാനേ, നിന്റെ പരിശുദ്ധ മാതാവ് എതിരെ വരുന്നതിനെ കണ്ടപ്പോള്‍ പറഞ്ഞൊപ്പിക്കാവതല്ലാത്ത വ്യാകുലം നിങ്ങള്‍ അനുഭവിച്ചുവല്ലോ. ഞങ്ങളുടെ മരണനേരത്തില്‍ വ്യാകുലമാതാവിന്റെ സഹായം ഞങ്ങള്‍ക്ക് തന്നരുളണമേ. 1 സ്വ. 1 കൃപ.
</p>
<h3>
	തലവന്‍	: 	കര്‍ത്താവേ, അനുഗ്രഹിക്കണമേ.
</h3>
<p>
	പ്രതിവാക്യം	:	ഞങ്ങളെ അനുഗ്രഹിക്കണമേ.
</p>

…
<h2>5-ാം  സ്ഥലം</h2>
<h2>യേശുവിനെ കുരിശു ചുമക്കുന്നതിന് 
	ശെമഓന്‍ സഹായിക്കുന്നു</h2>
<h3>
	തലവന്‍	:	യേശുമിശിഹായേ...
</h3>
<p>
	പ്രതിവാക്യം	: 	എന്തുകൊണ്ടെന്നാല്‍...
	പ്രിയമുള്ള യേശുതമ്പുരാനേ, നിന്റെ കുരിശു ചുമക്കുന്നതിനു ശെമഓന്‍ എന്നയാള്‍ നിന്നെ സഹായിച്ചതിനെ ഓര്‍ത്ത് ദുഃഖസങ്കടങ്ങളായ കുരിശുകളെ ക്ഷമയോടെ വഹിക്കുവാന്‍ ഞങ്ങളെയും സഹായിക്കണമേ. 1 സ്വ. 1 കൃപ.
</p>
<h3>
	തലവന്‍	: 	കര്‍ത്താവേ, അനുഗ്രഹിക്കണമേ.
</h3>
പ്രതിവാക്യം	:	ഞങ്ങളെ അനുഗ്രഹിക്കണമേ.
…
<h2>6-ാം സ്ഥലം</h2>
<h2>വേറോനിക്കാ കര്‍ത്താവിന്റെ </h2>
<h2>തിരുമുഖം തുടയ്ക്കുന്നു</h2>
<h3>തലവന്‍	:	യേശുമിശിഹായേ...</h3>
<p>
	പ്രതിവാക്യം	: 	എന്തുകൊണ്ടെന്നാല്‍...
	സ്‌നേഹം നിറഞ്ഞ രക്ഷിതാവേ, വെറോനിക്ക എന്ന സ്ത്രീ നിനക്കു ചെയ്ത സഹായത്തിന് നീ പ്രതിനന്ദി കാണിച്ചുവല്ലോ. സങ്കോചം കൂടാതെ പുണ്യവഴിയില്‍ നടക്കുവാന്‍ ഞങ്ങള്‍ക്കും ധൈര്യം തരണമേ.						1 സ്വ. 1 കൃപ.
</p>

<h3>തലവന്‍	: 	കര്‍ത്താവേ, അനുഗ്രഹിക്കണമേ.</h3>
<p>
	പ്രതിവാക്യം	:	ഞങ്ങളെ അനുഗ്രഹിക്കണമേ.
</p>

…
<h2>7-ാം സ്ഥലം</h2>
<h2>യേശു കുരിശിനോടുകൂടെ
	രണ്ടാം പ്രാവശ്യം നിലത്തുവീഴുന്നു </h2>

<h3>തലവന്‍	:	യേശുമിശിഹായേ...</h3>
<p>
	പ്രതിവാക്യം	: 	എന്തുകൊണ്ടെന്നാല്‍...
	യേശുതമ്പുരാനേ, നീ കുരിശിനോടുകൂടി രണ്ടാമതും നിലത്തു വീണതിനെക്കുറിച്ച് ഞങ്ങള്‍ ദുഃഖിക്കുന്നു. വീണ്ടും പാപത്തില്‍ വീഴാതിരിക്കുവാന്‍ ഞങ്ങള്‍ക്ക് കൃപ നല്‍കണമേ.	1 സ്വ. 1 കൃപ.
</p>

<h3>തലവന്‍	: 	കര്‍ത്താവേ, അനുഗ്രഹിക്കണമേ.</h3>
<p>പ്രതിവാക്യം	:	ഞങ്ങളെ അനുഗ്രഹിക്കണമേ.</p>

…
<h2>8-ാം സ്ഥലം</h2>
<h2>യേശു ഊര്‍ശ്ലേം സ്ത്രീകളെ ആശ്വസിപ്പിക്കുന്നു</h2>
<h3>തലവന്‍	:	യേശുമിശിഹായേ...</h3>
<p>പ്രതിവാക്യം	: 	എന്തുകൊണ്ടെന്നാല്‍...
	കരുണനിറഞ്ഞ യേശുതമ്പുരാനേ, നിന്നെ നോക്കിക്കരഞ്ഞ ഊര്‍ശ്ലേമിലെ സ്ത്രീകളെ നീ ആശ്വസിപ്പിച്ചുവല്ലോ. ഞങ്ങള്‍ ചെയ്തുപോയ പാപങ്ങളെപ്പറ്റി മനസ്താപപ്പെട്ടു കരയുവാന്‍ ഞങ്ങള്‍ക്കു കൃപ ചെയ്യണമേ.  				            1 സ്വ. 1 കൃപ.
</p>

<h3>
	തലവന്‍	: 	കര്‍ത്താവേ, അനുഗ്രഹിക്കണമേ.
</h3>
<p>
	പ്രതിവാക്യം	:	ഞങ്ങളെ അനുഗ്രഹിക്കണമേ.
</p>

…
<h2>
	9-ാം സ്ഥലം
</h2>
<h2>
	യേശു മൂന്നാം പ്രാവശ്യം വീഴുന്നു
</h2>
<h3>തലവന്‍	:	യേശുമിശിഹായേ...</h3>
<p>
	പ്രതിവാക്യം	: 	എന്തുകൊണ്ടെന്നാല്‍...
	അനുഗ്രഹമുള്ള രക്ഷിതാവേ, ഞങ്ങളുടെ പാപങ്ങളുടെ വലിയ ഭാരം നിന്നെ മൂന്നാമതും നിലത്തു വീഴിച്ചതിനാല്‍ ഞാന്‍ ഏറ്റം ദുഃഖിക്കുന്നു. ഞങ്ങള്‍ ഘനമായ പാപത്തില്‍ മരിച്ച് നിത്യനരകത്തില്‍ വീഴാതിരിക്കുന്നതിന് അനുഗ്രഹം തരണമേ.      1 സ്വ. 1 കൃപ.
</p>
<h3>
	തലവന്‍	: 	കര്‍ത്താവേ, അനുഗ്രഹിക്കണമേ.
</h3>
<p>
	പ്രതിവാക്യം	:	ഞങ്ങളെ അനുഗ്രഹിക്കണമേ.
</p>

…
<h2>10-ാം സ്ഥലം</h2>

<h2>ദിവ്യരക്ഷകന്റെ തിരുവസ്ത്രങ്ങള്‍ 
	ഉരിഞ്ഞെടുക്കുകയും 
	തന്നെ കൈപ്പു കുടിപ്പിക്കുകയും ചെയ്യുന്നു</h2>
<h3>
	തലവന്‍	:	യേശുമിശിഹായേ...
</h3>
<p>
	പ്രതിവാക്യം	: 	എന്തുകൊണ്ടെന്നാല്‍...
	സ്‌നേഹം നിറഞ്ഞ കര്‍ത്താവേ, ശത്രുക്കള്‍ നിന്റെ തിരുവസ്ത്രങ്ങള്‍ ഉരിഞ്ഞെടുത്ത് നിന്നെ കൈപ്പുനീരു കുടിപ്പിച്ചുവല്ലോ; ഭക്ഷണപ്രിയവും ജഡമോഹവും വഴിയായി നിന്റെ കൃപാവരത്തിന്റെ വസ്ത്രം നഷ്ടമാക്കാതിരിക്കുവാന്‍ ഞങ്ങള്‍ക്കു കൃപചെയ്യണമേ.  
	1 സ്വ. 1 കൃപ.
</p>
<h3>
	തലവന്‍	: 	കര്‍ത്താവേ, അനുഗ്രഹിക്കണമേ.
</h3>
<p>
	പ്രതിവാക്യം	:	ഞങ്ങളെ അനുഗ്രഹിക്കണമേ.
</p>
…
<h2>11-ാം സ്ഥലം</h2>
<h2>യേശു കുരിശില്‍ തറയ്ക്കപ്പെടുന്നു</h2>
<h3>തലവന്‍	:	യേശുമിശിഹായേ...</h3>
<p>
	പ്രതിവാക്യം	: 	എന്തുകൊണ്ടെന്നാല്‍...
	എന്റെ പ്രിയപ്പെട്ട രക്ഷിതാവേ, നീ ആണികളാല്‍ കഠിനമായി കുരിശിന്മേല്‍ തറയ്ക്കപ്പെട്ടതിനെയോര്‍ത്ത് ഞാനും എന്റെ പാപങ്ങള്‍ക്കു കാരണമായ ദുഷ്ടശരീരത്തെ അമര്‍ത്തി ജീവിക്കുവാന്‍ കരുണചെയ്യണമേ.1 സ്വ. 1 കൃപ.
</p>
<h3>തലവന്‍	: 	കര്‍ത്താവേ, അനുഗ്രഹിക്കണമേ.</h3>
<p>പ്രതിവാക്യം	:	ഞങ്ങളെ അനുഗ്രഹിക്കണമേ.</p>
…
…
<h2>
	12-ാം സ്ഥലം
</h2>
<h2>യേശു കുരിശില്‍ തൂങ്ങി മരിക്കുന്നു</h2>
<h3>തലവന്‍	:	യേശുമിശിഹായേ...</h3>
<p>
	പ്രതിവാക്യം	: 	എന്തുകൊണ്ടെന്നാല്‍...
	സ്‌നേഹംനിറഞ്ഞ എന്റെ യേശുതമ്പുരാനേ, നീ എനിക്കായി കുരിശിന്മേല്‍ ജീവന്‍ വെടിഞ്ഞതിനെക്കുറിച്ചു ഞാന്‍ സങ്കടപ്പെടുന്നു. അന്ത്യംവരെ നിന്റെ ഇഷ്ടത്തില്‍ നിലനിന്ന് ഭാഗ്യമായി മരിക്കുവാന്‍ എനിക്കു കൃപചെയ്യണമേ.	                    1 സ്വ. 1 കൃപ.
</p>

<h3>
	തലവന്‍	: 	കര്‍ത്താവേ, അനുഗ്രഹിക്കണമേ.
</h3>
<p>
	പ്രതിവാക്യം	:	ഞങ്ങളെ അനുഗ്രഹിക്കണമേ.
</p>

…
<h2>
	13-ാം സ്ഥലം
</h2>
<h2>
	തിരുശരീരം കുരിശില്‍നിന്നിറക്കി 
മാതാവിന്റെ മടിയില്‍ കിടത്തുന്നു
</h2>
<h3>തലവന്‍	:	യേശുമിശിഹായേ...</h3>
<p>
	പ്രതിവാക്യം	: 	എന്തുകൊണ്ടെന്നാല്‍...

വ്യാകുലംനിറഞ്ഞ മാതാവേ! നിന്റെ തിരുക്കുമാരന്റെ തിരുമേനി നിന്റെ മടിയില്‍ കിടത്തപ്പെട്ടപ്പോള്‍ നീ അവര്‍ണ്ണനീയമായ വ്യാകുലം അനുഭവിച്ചുവല്ലോ. പ്രിയമുള്ള മാതാവേ, നിന്റെ വ്യാകുലവും മിശിഹാകര്‍ത്താവിന്റെ പീഡകളും എന്റെ ഹൃദയത്തില്‍ ആഴമായി പതിച്ചനുഗ്രഹിക്കണമേ.         1 സ്വ. 1 കൃപ.</p>
<h3>
	തലവന്‍	: 	കര്‍ത്താവേ, അനുഗ്രഹിക്കണമേ.
</h3>
<p>
	പ്രതിവാക്യം	:	ഞങ്ങളെ അനുഗ്രഹിക്കണമേ.
</p>
…
…
<h2>
	14-ാം സ്ഥലം
</h2>
<h2>
	തിരുശരീരം കല്ലറയില്‍ സംസ്‌ക്കരിക്കപ്പെടുന്നു
</h2>
<h3>
	തലവന്‍	:	യേശുമിശിഹായേ...
</h3>
<p>
	പ്രതിവാക്യം	: 	എന്തുകൊണ്ടെന്നാല്‍...
	സ്‌നേഹമുള്ള യേശുതമ്പുരാനേ, നിന്റെ തിരുശരീരം കല്ലറയില്‍ അടക്കപ്പെട്ടതിനാല്‍ ഞാനും ഇഹലോകത്തില്‍ മരിച്ചവനെപ്പോലെ അടക്കമൊതുക്കത്തോടെ ജീവിക്കുവാന്‍ അനുഗ്രഹം നല്‍കണമേ.  1 സ്വ. 1 കൃപ.
</p>

<h3>തലവന്‍	: 	കര്‍ത്താവേ, അനുഗ്രഹിക്കണമേ.</h3>
<p>
	പ്രതിവാക്യം	:	ഞങ്ങളെ അനുഗ്രഹിക്കണമേ.
</p>
പീഠത്തിന്‍ മുമ്പാകെ മുട്ടുകുത്തി ചൊല്ലേണ്ട പ്രാര്‍ത്ഥന
നിന്റെ തിരുക്കുമാരന്റെ കുരിശുവഴിയായി ലോകത്തെ രക്ഷിച്ച സര്‍വ്വേശ്വരാ, ആ കുരിശുമരത്തില്‍ സന്തോഷിക്കുന്നവരെല്ലാവരും ഉയിര്‍പ്പിന്റെ ഫലം അനുഭവിക്കുവാന്‍ കൃപ ചെയ്യണമേ. ആമ്മീന്‍. മാര്‍പ്പാപ്പായുടെ നിയോഗപ്രകാരം.           1 സ്വ. 1 കൃപ. 1 ത്രി. 




</body>
</html>